<h1 id="Exod">อพยพ</h1>
<div id="Exod_nav">
  <p><a href="#Exod.1">อพยพ 1</a>&nbsp;<a href="#Exod.2">อพยพ 2</a>&nbsp;<a href="#Exod.3">อพยพ 3</a>&nbsp;<a href="#Exod.4">อพยพ 4</a>&nbsp;<a href="#Exod.5">อพยพ 5</a>&nbsp;<a href="#Exod.6">อพยพ 6</a>&nbsp;<a href="#Exod.7">อพยพ 7</a>&nbsp;<a href="#Exod.8">อพยพ 8</a>&nbsp;<a href="#Exod.9">อพยพ 9</a>&nbsp;<a href="#Exod.10">อพยพ 10</a>&nbsp;<a href="#Exod.11">อพยพ 11</a>&nbsp;<a href="#Exod.12">อพยพ 12</a>&nbsp;<a href="#Exod.13">อพยพ 13</a>&nbsp;<a href="#Exod.14">อพยพ 14</a>&nbsp;<a href="#Exod.15">อพยพ 15</a>&nbsp;<a href="#Exod.16">อพยพ 16</a>&nbsp;<a href="#Exod.17">อพยพ 17</a>&nbsp;<a href="#Exod.18">อพยพ 18</a>&nbsp;<a href="#Exod.19">อพยพ 19</a>&nbsp;<a href="#Exod.20">อพยพ 20</a>&nbsp;<a href="#Exod.21">อพยพ 21</a>&nbsp;<a href="#Exod.22">อพยพ 22</a>&nbsp;<a href="#Exod.23">อพยพ 23</a>&nbsp;<a href="#Exod.24">อพยพ 24</a>&nbsp;<a href="#Exod.25">อพยพ 25</a>&nbsp;<a href="#Exod.26">อพยพ 26</a>&nbsp;<a href="#Exod.27">อพยพ 27</a>&nbsp;<a href="#Exod.28">อพยพ 28</a>&nbsp;<a href="#Exod.29">อพยพ 29</a>&nbsp;<a href="#Exod.30">อพยพ 30</a>&nbsp;<a href="#Exod.31">อพยพ 31</a>&nbsp;<a href="#Exod.32">อพยพ 32</a>&nbsp;<a href="#Exod.33">อพยพ 33</a>&nbsp;<a href="#Exod.34">อพยพ 34</a>&nbsp;<a href="#Exod.35">อพยพ 35</a>&nbsp;<a href="#Exod.36">อพยพ 36</a>&nbsp;<a href="#Exod.37">อพยพ 37</a>&nbsp;<a href="#Exod.38">อพยพ 38</a>&nbsp;<a href="#Exod.39">อพยพ 39</a>&nbsp;<a href="#Exod.40">อพยพ 40</a>&nbsp;</p>
</div>
<h2 id="Exod.1">อพยพ 1</h2>
<div class="chapter">
  <h3 class="s">คน​อิสรา‌เอล​ใน​อียิปต์</h3>
  <p class="p"><span class="v1_1_1"><sup id="Exod.1.1" class="v1_1_1">1</sup>ต่อ‍ไป‍นี้​เป็น​ราย‍ชื่อ​บุตร​ของ​อิสรา‌เอล​ที่​เข้า​ไป​อาศัย​อยู่​ใน​อียิปต์ (ต่าง​ก็​ตาม​ยา‌โคบ​ไป​พร้อม​กับ​ครอบ‍ครัว​ของ​ตน) </span><span class="v1_1_2"><sup id="Exod.1.2" class="v1_1_2">2</sup>คือ รู‌เบน สิ‌เม‌โอน เลวี และ​ยู‌ดาห์ </span><span class="v1_1_3"><sup id="Exod.1.3" class="v1_1_3">3</sup>อิส‌สา‌คาร์ เศ‌บู‌ลุน และ​เบน‌ยา‌มิน </span><span class="v1_1_4"><sup id="Exod.1.4" class="v1_1_4">4</sup>ดาน​และ​นัฟ‌ทา‌ลี กาด​และ​อา‌เชอร์  </span><span class="v1_1_5"><sup id="Exod.1.5" class="v1_1_5">5</sup>คน​ทั้ง‍สิ้น​ที่​เป็น​เชื้อ‍สาย​ของ​ยา‌โคบ​รวม 70 คน​ด้วย‍กัน ส่วน​โย‌เซฟ​นั้น​อยู่​ใน​อียิปต์​แล้ว </span><span class="v1_1_6"><sup id="Exod.1.6" class="v1_1_6">6</sup>ต่อ‍มา​โย‌เซฟ​กับ​พี่‍ชาย​และ​น้อง‍ชาย อีก‍ทั้ง​คน​ช่วง‍อายุ​นั้น​ได้​ถึง‍แก่‍ความ‍ตาย​ไป​หมด​แล้ว </span><span class="v1_1_7"><sup id="Exod.1.7" class="v1_1_7">7</sup>แต่​พงศ์‍พันธุ์​อิสรา‌เอล​มี​ลูก‍ดก​ทวี​มาก​ขึ้น​และ​มี​กำลัง​มาก​ยิ่ง  พวก‍เขา​แพร่‍หลาย​ไป​จน​เต็ม​แผ่น‍ดิน​นั้น</span></p>
  <h3 class="s">คน​อิสรา‌เอล​ถูก​ข่ม‍เหง</h3>
  <p class="p"><span class="v1_1_8"><sup id="Exod.1.8" class="v1_1_8">8</sup>มี​กษัตริย์​องค์​ใหม่​ขึ้น‍ครอง‍ราช‌สมบัติ​ใน​อียิปต์ พระ‍องค์​ไม่​ทรง​รู้‍จัก​โย‌เซฟ  </span><span class="v1_1_9"><sup id="Exod.1.9" class="v1_1_9">9</sup>พระ‍องค์​ตรัส​กับ​ชน‍ชาติ​ของ​พระ‍องค์​ว่า “ดู‍สิ คน​อิสรา‌เอล​มี​มาก​เกิน‍ไป​และ​มี​กำลัง​ยิ่ง‍กว่า​พวก‍เรา​อีก </span><span class="v1_1_10"><sup id="Exod.1.10" class="v1_1_10">10</sup>มา​เถิด ให้​พวก‍เรา​หา​อุบาย​ปราบ​เขา  ไม่​อย่าง​นั้น​เขา​จะ​ทวี​มาก​ขึ้น แล้ว​ถ้า​เกิด​สง‌คราม​ขึ้น​เมื่อ‍ไร เขา​จะ​สมทบ​กับ​พวก​ข้า‍ศึก​สู้‍รบ​กับ​พวก‍เรา แล้ว​จะ​ยก​ออก​ไป​จาก​แผ่น‍ดิน​นี้” </span><span class="v1_1_11"><sup id="Exod.1.11" class="v1_1_11">11</sup>เพราะ‍ฉะนั้น​คน​อียิปต์​จึง​ตั้ง​นาย​ทาส​ผู้‍บีบ‍บัง‍คับ​คน​อิสรา‌เอล​ให้​ทำ​งาน​หนัก และ​ให้​สร้าง​เมือง​คลัง‍หลวง​สำหรับ​ฟา‌โรห์​คือ เมือง​ปิ‌ธม​และ​เมือง​รา‌เม‌เสส  </span><span class="v1_1_12"><sup id="Exod.1.12" class="v1_1_12">12</sup>แต่​ยิ่ง​ถูก​บีบ‍บัง‍คับ ชน‍ชาติ​อิสรา‌เอล​ก็​ยิ่ง​ทวี​มาก​ขึ้น และ​ยิ่ง​แผ่​ขยาย​ออก​ไป ชาว​อียิปต์​ทั้ง​เกลียด​ทั้ง​กลัว​ชน‍ชาติ​อิสรา‌เอล </span><span class="v1_1_13"><sup id="Exod.1.13" class="v1_1_13">13</sup>จึง​บัง‍คับ​ชน‍ชาติ​อิสรา‌เอล​ให้​ทำ​งาน​หนัก </span><span class="v1_1_14"><sup id="Exod.1.14" class="v1_1_14">14</sup>ทำ​ให้​ชีวิต​ของ​พวก‍เขา​ขม‍ขื่น​ด้วย​งาน​ยาก​ลำ‌บาก​นั้น เช่น ทำ​ปูน‍สอ ทำ​อิฐ และ​ทำ​งาน​ทุก‍อย่าง​ที่​ทุ่ง‍นา พวก‍เขา​ถูก​บัง‍คับ​ให้​ทำ​งาน​หนัก​ทุก​ชนิด</span></p>
  <p class="p"><span class="v1_1_15"><sup id="Exod.1.15" class="v1_1_15">15</sup>กษัตริย์​อียิปต์​มี​รับ‍สั่ง​แก่​นาง‍ผดุง‍ครรภ์​ชาว​ฮีบรู​คน​หนึ่ง​ชื่อ​ชิฟ‌ราห์ อีก‍คน‍หนึ่ง​ชื่อ​ปู‌อาห์ </span><span class="v1_1_16"><sup id="Exod.1.16" class="v1_1_16">16</sup>ว่า “เมื่อ​เจ้า​ไป​ทำ​คลอด​ให้​หญิง​ฮีบรู​และ​เห็น​เด็ก​คลอด ถ้า​เป็น​เด็ก‍ชาย​ก็​ให้​ฆ่า​เสีย ถ้า​เป็น​เด็ก‍หญิง​ก็​ให้​ไว้​ชีวิต”</span></p>
  <p class="p"><span class="v1_1_17"><sup id="Exod.1.17" class="v1_1_17">17</sup>แต่​นาง‍ผดุง‍ครรภ์​ยำ‌เกรง​พระ‍เจ้า จึง​ไม่‍ได้​ทำ​ตาม​พระ‍บัญชา​ของ​กษัตริย์​อียิปต์ ปล่อย​ให้​เด็ก‍ชาย​รอด‍ชีวิต</span></p>
  <p class="p"><span class="v1_1_18"><sup id="Exod.1.18" class="v1_1_18">18</sup>กษัตริย์​อียิปต์​จึง​มี​รับ‍สั่ง​ให้​นาง​ผดุง‌ครรภ์​เข้า‍เฝ้า ตรัส​ว่า “ทำไม​พวก‍เจ้า​จึง​ทำ​อย่าง‍นี้? ที่​ปล่อย​ให้​เด็ก‍ชาย​รอด‍ชีวิต” </span><span class="v1_1_19"><sup id="Exod.1.19" class="v1_1_19">19</sup>นาง​ผดุง‌ครรภ์​จึง​ทูล​ฟา‌โรห์​ว่า “เพราะ​หญิง​ฮีบรู​ไม่​เหมือน​หญิง​อียิปต์ พวก​นาง​แข็ง‍แรง​จึง​คลอด‍บุตร​ก่อน​ที่​นาง​ผดุง‌ครรภ์​จะ​ไป​ถึง”</span></p>
  <p class="p"><span class="v1_1_20"><sup id="Exod.1.20" class="v1_1_20">20</sup>พระ‍เจ้า​จึง​ทรง​ดี​ต่อ​นาง​ผดุง‌ครรภ์​นั้น คน​อิสรา‌เอล​ยิ่ง​ทวี​ขึ้น และ​มี​กำลัง​เข้ม‍แข็ง​มาก </span><span class="v1_1_21"><sup id="Exod.1.21" class="v1_1_21">21</sup>เพราะ​นาง​ผดุง‌ครรภ์​นั้น​ยำ‌เกรง​พระ‍เจ้า พระ‍องค์​จึง​โปรด​ให้​พวก​นาง​มี​ครอบ‍ครัว </span><span class="v1_1_22"><sup id="Exod.1.22" class="v1_1_22">22</sup>ฟา‌โรห์​มี​รับ‍สั่ง​แก่​ราษ‌ฎร​ทั้ง‍สิ้น​ของ​พระ‍องค์​ว่า “บุตร‍ชาย​ฮีบรู​ทุก​คน​ที่​เกิด‍มา พวก‍เจ้า​จง​เอา​ไป​ทิ้ง​เสีย​ใน​แม่‍น้ำ​ไนล์  แต่​บุตร‍หญิง​ทุก​คน​ให้​มี​ชีวิต​อยู่​ได้”</span></p>
</div>
<h2 id="Exod.2">อพยพ 2</h2>
<div class="chapter">
  <h3 class="s">กำ‌เนิด​และ​วัย‍เยาว์​ของ​โม‌เสส</h3>
  <p class="p"><span class="v1_2_1"><sup id="Exod.2.1" class="v1_2_1">1</sup>ชาย​เผ่า​เลวี​คน​หนึ่ง​ไป​รับ​หญิง‍สาว​เผ่า​เดียว‍กัน​มา​เป็น​ภรรยา </span><span class="v1_2_2"><sup id="Exod.2.2" class="v1_2_2">2</sup>หญิง​นั้น​ตั้ง‍ครรภ์​และ​คลอด‍บุตร‍ชาย เมื่อ​นาง​เห็น​ว่า​บุตร​น่า‍รัก จึง​ซ่อน​ไว้​ถึง​สาม​เดือน  </span><span class="v1_2_3"><sup id="Exod.2.3" class="v1_2_3">3</sup>เมื่อ​ซ่อน​ต่อ‍ไป​ไม่‍ได้​แล้ว นาง​ก็​เอา​ตะ‌กร้า​สาน​จาก​ต้น‍กก ยา​ด้วย​ยาง‍มะตอย​และ​ชัน วาง​ทารก​นั้น​ลง‍ใน​ตะ‌กร้า แล้ว​นำ​ไป​ไว้​ที่​กอ‍ปรือ​ริม​แม่‍น้ำ​ไนล์ </span><span class="v1_2_4"><sup id="Exod.2.4" class="v1_2_4">4</sup>ส่วน​พี่‍สาว​ของ​ทารก​นั้น​ยืน​อยู่​ห่างๆ คอย‍ดู​ว่า​จะ​มี​เหตุ‍การณ์​อะไร​เกิด‍ขึ้น​กับ​น้อง</span></p>
  <p class="p"><span class="v1_2_5"><sup id="Exod.2.5" class="v1_2_5">5</sup>เมื่อ​พระ‍ราช‌ธิดา​ของ​ฟา‌โรห์​เสด็จ​ลง‍สรง​ที่​แม่‍น้ำ และ​พวก​สาว‍ใช้​เดิน​เที่ยว​ตาม​ริม‍ฝั่ง พระ‍นาง​ทรง​เห็น​ตะ‌กร้า​อยู่​กลาง​กอ‍ปรือ จึง​มี​รับ‍สั่ง​ให้​สาว‍ใช้​ไป​นำ​มา </span><span class="v1_2_6"><sup id="Exod.2.6" class="v1_2_6">6</sup>เมื่อ​เปิด​ตะ‌กร้า​ออก​ก็​เห็น​ทารก และ​ดู‍สิ เด็ก​นั้น​กำลัง​ร้อง‍ไห้ พระ‍นาง​ทรง​สงสาร ตรัส​ว่า “นี่​เป็น​ลูก​คน​ฮีบรู” </span><span class="v1_2_7"><sup id="Exod.2.7" class="v1_2_7">7</sup>พี่‍สาว​เด็ก​นั้น​จึง​ทูล​ถาม​พระ‍ราช‌ธิดา​ของ​ฟา‌โรห์​ว่า “จะ​ให้​หม่อม‍ฉัน​ไป​หา​แม่‍นม​ชาว​ฮีบรู​มา​เลี้ยง​ทารก​นี้​ให้​พระ‍นาง​ไหม?” </span><span class="v1_2_8"><sup id="Exod.2.8" class="v1_2_8">8</sup>พระ‍ราช‌ธิดา​ของ​ฟา‌โรห์​จึง​มี​รับ‍สั่ง​ว่า “ไป​หา​เถิด”</span></p>
  <p class="p"><span class="v1_2_8">หญิง‍สาว​คน​นั้น​จึง​ไป​เรียก​มารดา​ของ​ทารก​มา </span><span class="v1_2_9"><sup id="Exod.2.9" class="v1_2_9">9</sup>พระ‍ราช‌ธิดา​ของ​ฟา‌โรห์​ตรัส​สั่ง​นาง​ว่า “รับ​เด็ก​นี้​ไป​เลี้ยง​ไว้​ให้​เรา แล้ว​เรา​จะ​ให้​ค่า‍จ้าง” นาง​จึง​รับ​ทารก​ไป​เลี้ยง </span><span class="v1_2_10"><sup id="Exod.2.10" class="v1_2_10">10</sup>เมื่อ​ทารก​เติบ‍โต​ขึ้น นาง​ก็​พา​มา​ถวาย​พระ‍ราช‌ธิดา​ของ​ฟา‌โรห์ พระ‍นาง​ก็​ทรง​รับ​ไว้​เป็น​พระ‍ราช‌บุตร​ของ​พระ‍นาง  และ​ประ‌ทาน​นาม​ให้​ว่า โม‌เสส  ตรัส​ว่า “เพราะ​เรา​ได้​ฉุด‍ขึ้น‍มา​จาก​น้ำ”</span></p>
  <h3 class="s">โม‌เสส​หนี​ไป​มี‌เดียน</h3>
  <p class="p"><span class="v1_2_11"><sup id="Exod.2.11" class="v1_2_11">11</sup>เมื่อ​โม‌เสส​โต​ขึ้น ท่าน​ไป​หา​พวก​พี่‍น้อง เห็น​พวก‍เขา​ต้อง​ทำ​งาน​หนัก  โม‌เสส​เห็น​คน​อียิปต์​คน​หนึ่ง​กำลัง​ตี​คน​ฮีบรู ซึ่ง​เป็น​ชน‍ชาติ​เดียว​กับ​ตน </span><span class="v1_2_12"><sup id="Exod.2.12" class="v1_2_12">12</sup>ท่าน​มอง​ซ้าย​มอง​ขวา​เห็น​ว่า​ไม่‍มี​ใคร​อยู่ จึง​ฆ่า​คน​อียิปต์​นั้น แล้ว​ซ่อน​ศพ​ไว้​ใน​ทราย</span></p>
  <p class="p"><span class="v1_2_13"><sup id="Exod.2.13" class="v1_2_13">13</sup>เมื่อ​โม‌เสส​ออก​ไป​อีก​ใน​วัน‍รุ่ง‍ขึ้น ก็​เห็น​คน​ฮีบรู​สอง​คน​ต่อ‍สู้​กัน​อยู่ จึง​ตัก‍เตือน​คน​ที่​ทำ​ผิด​นั้น​ว่า “ท่าน​ตี​พี่‍น้อง​ของ​ท่าน​เอง​ทำไม?”</span></p>
  <p class="p"><span class="v1_2_14"><sup id="Exod.2.14" class="v1_2_14">14</sup>เขา​ตอบ​ว่า “ใคร​ตั้ง​เจ้า​ให้​เป็น​เจ้า‍นาย​และ​เป็น​ตุลา‌การ​ปก‍ครอง​เรา? เจ้า​ตั้ง‍ใจ​จะ​ฆ่า​ตัว​ข้า​เหมือน​ที่​ได้​ฆ่า​คน​อียิปต์​คน​นั้น​หรือ?” </span></p>
  <p class="p"><span class="v1_2_14">โม‌เสส​ก็​กลัว คิด​ว่า “เรื่อง​นั้น​คง​รู้​กัน​ทั่ว​แล้ว​แน่ๆ” </span><span class="v1_2_15"><sup id="Exod.2.15" class="v1_2_15">15</sup>เมื่อ​ฟา‌โรห์​ทรง​ทราบ​เรื่อง​ก็​หา​ช่อง‍ทาง​ประ‌หาร​โม‌เสส แต่​โม‌เสส​หนี​ฟา‌โรห์​ไป​อยู่​ใน​แผ่น‍ดิน​มี‌เดียน  เขา​นั่ง‍ลง​ที่​ริม​บ่อ‍น้ำ​แห่ง​หนึ่ง </span><span class="v1_2_16"><sup id="Exod.2.16" class="v1_2_16">16</sup>ปุ‌โร‌หิต​ของ​คน​มี‌เดียน​มี​บุตร‍หญิง​เจ็ด​คน หญิง​เหล่า‍นั้น​พา​กัน​มา​ตัก‍น้ำ​ใส่​ราง​ให้​ฝูง‍แพะ‍แกะ​ของ​บิดา​กิน </span><span class="v1_2_17"><sup id="Exod.2.17" class="v1_2_17">17</sup>เวลา​นั้น​มี​พวก​คน​เลี้ยง​แกะ​มา​ไล่​หญิง​เหล่า‍นั้น โม‌เสส​จึง​ลุก‍ขึ้น​ช่วย​พวก​นาง และ​ให้​สัตว์​ของ​พวก​นาง​กิน​น้ำ</span></p>
  <p class="p"><span class="v1_2_18"><sup id="Exod.2.18" class="v1_2_18">18</sup>เมื่อ​หญิง​เหล่า‍นั้น​กลับ​ไป​หา​เร‌อู‌เอล​ผู้​เป็น​บิดา ท่าน​ถาม​ว่า “วัน‍นี้​ทำไม​พวก‍เจ้า​จึง​กลับ​เร็ว​นัก?”</span></p>
  <p class="p"><span class="v1_2_19"><sup id="Exod.2.19" class="v1_2_19">19</sup>พวก​นาง​ตอบ​ว่า “มี​ชาย​อียิปต์​คน​หนึ่ง​ช่วย​เรา​พ้น​จาก​มือ​ของ​พวก​คน​เลี้ยง​แกะ ทั้ง​ยัง​ตัก‍น้ำ​ให้​เรา และ​ให้​ฝูง‍แพะ‍แกะ​กิน​ด้วย” </span><span class="v1_2_20"><sup id="Exod.2.20" class="v1_2_20">20</sup>บิดา​จึง​ถาม​บุตร‍หญิง​ของ​ท่าน​ว่า “ชาย​คน​นั้น​อยู่​ที่​ไหน? ทำไม​จึง​ทิ้ง​เขา​ไว้​ล่ะ? ไป​เชิญ​เขา​มา​รับ‍ประ‌ทาน​อาหาร​สิ”</span></p>
  <p class="p"><span class="v1_2_21"><sup id="Exod.2.21" class="v1_2_21">21</sup>โม‌เสส​ก็​ตก‍ลง‍ใจ​อาศัย​อยู่​กับ​เร‌อู‌เอล แล้ว​เร‌อู‌เอล​ก็​ยก​ศิป‌โป‌ราห์​บุตร‍สาว​ให้​เป็น​ภรรยา​ของ​โม‌เสส </span><span class="v1_2_22"><sup id="Exod.2.22" class="v1_2_22">22</sup>นาง​ก็​คลอด‍บุตร‍ชาย​คน​หนึ่ง โม‌เสส​ตั้ง‍ชื่อ​ว่า เกอร์‌โชม  เพราะ​ท่าน​กล่าว​ว่า “ข้าพ‌เจ้า​เป็น​คน‍ต่าง‍ด้าว​ใน​ต่าง‍แดน”</span></p>
  <p class="p"><span class="v1_2_23"><sup id="Exod.2.23" class="v1_2_23">23</sup>หลาย​ปี​ผ่าน​ไป กษัตริย์​อียิปต์​ก็​สิ้น‍พระ‍ชนม์ ชน‍ชาติ​อิสรา‌เอล​ทุกข์​ระทม​เพราะ​การ​เป็น​ทาส จึง​ร้อง‍คร่ำ‍ครวญ เสียง​ร่ำ‍ร้อง‍ขอ​ความ​ช่วย‍เหลือ​เพราะ​การ​เป็น​ทาส​นี้ ดัง​ขึ้น​ไป​ถึง​พระ‍เจ้า </span><span class="v1_2_24"><sup id="Exod.2.24" class="v1_2_24">24</sup>พระ‍เจ้า​ทรง​ได้‍ยิน​เสียง​คร่ำ‍ครวญ​ของ​พวก‍เขา จึง​ทรง​ระลึก‍ถึง​พันธ‌สัญญา​ที่​พระ‍องค์​ได้​ทรง​ทำ​ไว้ ​กับ​อับ‌รา‌ฮัม อิส‌อัค และ​ยา‌โคบ </span><span class="v1_2_25"><sup id="Exod.2.25" class="v1_2_25">25</sup>พระ‍เจ้า​ทอด‍พระ‍เนตร​ชน‍ชาติ​อิสรา‌เอล แล้ว​พระ‍เจ้า​ทรง​ทราบ​ถึง​สภาพ​ความ​เป็น​ไป​ของ​พวก‍เขา</span></p>
</div>
<h2 id="Exod.3">อพยพ 3</h2>
<div class="chapter">
  <h3 class="s">โม‌เสส ณ พุ่ม‍ไม้​ที่​มี​เปลว​ไฟ</h3>
  <p class="p"><span class="v1_3_1"><sup id="Exod.3.1" class="v1_3_1">1</sup>ขณะ​โม‌เสส​กำลัง​เลี้ยง​ฝูง‍แพะ‍แกะ​ของ​พ่อ‍ตา​คือ​เย‌โธร​ผู้​เป็น​ปุ‌โร‌หิต​ของ​คน​มี‌เดียน ท่าน​ได้​พา​ฝูง‍แพะ‍แกะ​ข้าม​ถิ่น‍ทุร‌กัน‌ดาร จน​มา​ถึง​ภูเขา​ของ​พระ‍เจ้า​คือ โฮ‌เรบ  </span><span class="v1_3_2"><sup id="Exod.3.2" class="v1_3_2">2</sup>ทูต​ของ​พระ‍ยาห์‌เวห์​ก็​ปรา‌กฏ​แก่​โม‌เสส เป็น​เปลว​ไฟ​ท่าม‍กลาง​พุ่ม‍ไม้ โม‌เสส​มอง‍ดู เห็น​พุ่ม‍ไม้​นั้น​มี​ไฟ​ลุก‍โชน​อยู่ แต่​มิ‍ได้​ไหม้ </span><span class="v1_3_3"><sup id="Exod.3.3" class="v1_3_3">3</sup>โม‌เสส​จึง​ว่า “ข้า​จะ​แวะ​เข้า​ไป​ดู​สิ่ง‍แปลก‍ประ‌หลาด​นี้ ว่า​ทำไม​พุ่ม‍ไม้​จึง​มิ‍ได้​ไหม้”</span></p>
  <p class="p"><span class="v1_3_4"><sup id="Exod.3.4" class="v1_3_4">4</sup>เมื่อ​พระ‍ยาห์‌เวห์​ทอด‍พระ‍เนตร​เห็น​ท่าน​หัน​มา​ดู พระ‍องค์​จึง​ตรัส​เรียก​ท่าน​จาก​พุ่ม‍ไม้​นั้น​ว่า “โม‌เสส โม‌เสส​เอ๋ย”</span></p>
  <p class="p"><span class="v1_3_4">โม‌เสส​ทูล​ตอบ​ว่า “ข้า‍พระ‍องค์​อยู่​ที่​นี่”</span></p>
  <p class="p"><span class="v1_3_5"><sup id="Exod.3.5" class="v1_3_5">5</sup>พระ‍องค์​ตรัส​ว่า “อย่า​เข้า‍มา​ใกล้​ที่​นี่ ถอด​รอง‍เท้า​ของ​เจ้า​ออก​เสีย เพราะ​ว่า​ตรง​ที่​เจ้า​ยืน​อยู่​นี้​เป็น​ที่​ศักดิ์‍สิทธิ์” </span><span class="v1_3_6"><sup id="Exod.3.6" class="v1_3_6">6</sup>แล้ว​พระ‍องค์​ตรัส​อีก​ว่า “เรา​เป็น​พระ‍เจ้า​ของ​บิดา​เจ้า เป็น​พระ‍เจ้า​ของ​อับ‌รา‌ฮัม พระ‍เจ้า​ของ​อิส‌อัค และ​พระ‍เจ้า​ของ​ยา‌โคบ” โม‌เสส​ปิด​หน้า​เพราะ​กลัว ไม่​กล้า​มอง‍ดู​พระ‍เจ้า</span></p>
  <p class="p"><span class="v1_3_7"><sup id="Exod.3.7" class="v1_3_7">7</sup>พระ‍ยาห์‌เวห์​ตรัส​ว่า “เรา​เห็น​ความ​ทุกข์​ของ​ประ‌ชา‍กร​ของ​เรา​ที่​อยู่​ใน​อียิปต์​แล้ว เรา​ได้‍ยิน​เสียง​ร้อง​ของ​พวก‍เขา เพราะ​การ​กด‍ขี่​ของ​พวก​นาย​ทาส เรา​รู้​ถึง​ความ​ทุกข์‍ร้อน​ต่างๆ ของ​เขา </span><span class="v1_3_8"><sup id="Exod.3.8" class="v1_3_8">8</sup>เรา​ลง‍มา​เพื่อ​จะ​ช่วย​เขา​ให้​รอด​จาก​มือ​ชาว​อียิปต์ และ​นำ​เขา​ออก​จาก​แผ่น‍ดิน​นั้น ไป​ยัง​แผ่น‍ดิน​ที่​อุดม กว้าง‍ขวาง เป็น​แผ่น‍ดิน​ที่​มี​น้ำ‍นม​และ​น้ำ‍ผึ้ง​ไหล​บริ‌บูรณ์  คือ​ไป​ยัง​ที่​อยู่​ของ​คน​คา‌นา‌อัน คน​ฮิต‌ไทต์ คน​อา‌โม‌ไรต์ คน​เป‌ริส‌ซี คน​ฮี‌ไวต์ และ​คน​เย‌บุส </span><span class="v1_3_9"><sup id="Exod.3.9" class="v1_3_9">9</sup>บัด‍นี้​เสียง​ร้อง​ของ​ชน‍ชาติ​อิสรา‌เอล​มา​ถึง​เรา​แล้ว ทั้ง​เรา​ได้​เห็น​การ​บีบ‍คั้น​ซึ่ง​คน​อียิปต์​ทำ​ต่อ​พวก‍เขา </span><span class="v1_3_10"><sup id="Exod.3.10" class="v1_3_10">10</sup>และ​บัด‍นี้​จง​ไป​เถิด เรา​จะ​ใช้​เจ้า​ไป​เข้า‍เฝ้า​ฟา‌โรห์ เพื่อ​จะ​ได้​พา​ประ‌ชา‍กร​ของ​เรา​คือ​ชน‍ชาติ​อิสรา‌เอล​ออก​จาก​อียิปต์” </span></p>
  <p class="p"><span class="v1_3_11"><sup id="Exod.3.11" class="v1_3_11">11</sup>โม‌เสส​จึง​ทูล​พระ‍เจ้า​ว่า “ข้า‍พระ‍องค์​เป็น​ใคร? ที่​จะ​ไป​เข้า‍เฝ้า​ฟา‌โรห์​และ​นำ​ชน‍ชาติ​อิสรา‌เอล​ออก​จาก​อียิปต์” </span><span class="v1_3_12"><sup id="Exod.3.12" class="v1_3_12">12</sup>พระ‍องค์​ตรัส​ว่า “เรา​จะ​อยู่​กับ​เจ้า​แน่ นี่​เป็น​หมาย‍สำคัญ​ให้​เจ้า​รู้​ว่า​เรา​ใช้​เจ้า​ไป คือ​เมื่อ​เจ้า​นำ​ประ‌ชา‍กร​ออก​จาก​อียิปต์​แล้ว เจ้า‍ทั้ง‍หลาย​จะ​มา​นมัส‌การ​พระ‍เจ้า​บน​ภูเขา​นี้”</span></p>
  <h3 class="s">พระ‍เจ้า​ทรง​เปิด‍เผย​พระ‍นาม​ของ​พระ‍องค์</h3>
  <p class="p"><span class="v1_3_13"><sup id="Exod.3.13" class="v1_3_13">13</sup>โม‌เสส​ทูล​พระ‍เจ้า​ว่า “เมื่อ​ข้า‍พระ‍องค์​ไป​หา​ชน‍ชาติ​อิสรา‌เอล และ​บอก​พวก‍เขา​ว่า ‘พระ‍เจ้า​แห่ง​บรรพ‌บุรุษ​ของ​ท่าน​ทั้ง‍หลาย ​ทรง​ใช้​ให้​ข้าพ‌เจ้า​มา‍หา​พวก‍ท่าน’ และ​พวก‍เขา​จะ​ถาม​ข้า‍พระ‍องค์​ว่า ‘พระ‍องค์​ทรง​พระ‍นาม​ว่า​อะไร?’ ข้า‍พระ‍องค์​จะ​ตอบ​พวก‍เขา​อย่าง‍ไร?”</span></p>
  <p class="p"><span class="v1_3_14"><sup id="Exod.3.14" class="v1_3_14">14</sup>พระ‍เจ้า​จึง​ตรัส​กับ​โม‌เสส​ว่า “เรา​เป็น​ผู้​ซึ่ง​เรา​เป็น”  แล้ว​พระ‍องค์​ตรัส​ว่า “ไป​บอก​ชน‍ชาติ​อิสรา‌เอล​ดัง‍นี้​ว่า ‘พระ‍องค์​ผู้​ทรง​พระ‍นาม​ว่า เรา​เป็น ​ทรง​ใช้​ข้าพ‌เจ้า​มา‍หา​ท่าน​ทั้ง‍หลาย’ ” </span><span class="v1_3_15"><sup id="Exod.3.15" class="v1_3_15">15</sup>พระ‍เจ้า​จึง​ตรัส​กับ​โม‌เสส​อีก​ว่า “เจ้า​จง​กล่าว​แก่​ชน‍ชาติ​อิสรา‌เอล​ดัง‍นี้​ว่า ‘พระ‍ยาห์‌เวห์  พระ‍เจ้า​แห่ง​บรรพ‌บุรุษ​ของ​พวก‍ท่าน คือ​พระ‍เจ้า​ของ​อับ‌รา‌ฮัม พระ‍เจ้า​ของ​อิส‌อัค และ​พระ‍เจ้า​ของ​ยา‌โคบ ทรง​ใช้​ให้​ข้าพ‌เจ้า​มา‍หา​พวก‍ท่าน’ นี่​เป็น​นาม​ของ​เรา​ตลอด‍ไป​เป็น​นิตย์ เป็น​อนุ‌สรณ์​ของ​เรา​ตลอด‍ทุก‍ชั่ว‍ชาติ‍พันธุ์ </span><span class="v1_3_16"><sup id="Exod.3.16" class="v1_3_16">16</sup>เจ้า​จง​ไป​รวบ‍รวม​พวก​ผู้‍ใหญ่​ของ​อิสรา‌เอล​ให้​มา​ประ‌ชุม​พร้อม​กัน แล้ว​กล่าว​กับ​พวก‍เขา​ว่า ‘พระ‍ยาห์‌เวห์​พระ‍เจ้า​แห่ง​บรรพ‌บุรุษ​ของ​พวก‍ท่าน พระ‍เจ้า​ของ​อับ‌รา‌ฮัม ของ​อิส‌อัค และ​ของ​ยา‌โคบ ทรง​ปรา‌กฏ​แก่​ข้าพ‌เจ้า ตรัส​ว่า “เรา​เฝ้า‍ดู ​เจ้า‍ทั้ง‍หลาย​แล้ว และ​ได้​เห็น​สิ่ง​ที่​พวก‍เขา​ได้​ทำ​ต่อ​พวก‍เจ้า​ใน​อียิปต์ </span><span class="v1_3_17"><sup id="Exod.3.17" class="v1_3_17">17</sup>เรา​สัญญา​ไว้​แล้ว​ว่า เรา​จะ​พา​เจ้า‍ทั้ง‍หลาย​ไป​ให้​พ้น​จาก​ความ​ทุกข์​ใน​อียิปต์ ไป​ยัง​แผ่น‍ดิน​ของ​คน​คา‌นา‌อัน คน​ฮิต‌ไทต์ คน​อา‌โม‌ไรต์ คน​เป‌ริส‌ซี คน​ฮี‌ไวต์ และ​คน​เย‌บุส ไป​ยัง​แผ่น‍ดิน​ซึ่ง​มี​น้ำ‍นม​และ​น้ำ‍ผึ้ง​บริ‌บูรณ์” ’ </span><span class="v1_3_18"><sup id="Exod.3.18" class="v1_3_18">18</sup>พวก‍เขา​จะ​เชื่อ‍ฟัง​คำ​ของ​เจ้า แล้ว​เจ้า​กับ​พวก​ผู้‍ใหญ่​ของ​คน​อิสรา‌เอล​จะ​พา​กัน​ไป​เข้า‍เฝ้า​กษัตริย์​อียิปต์​ทูล​ว่า ‘พระ‍ยาห์‌เวห์​พระ‍เจ้า​ของ​คน​ฮีบรู ทรง​ปรา‌กฏ​แก่​พวก‍ข้า‍พระ‍บาท บัด‍นี้ ขอ​ได้​โปรด​ให้​พวก‍ข้า‍พระ‍บาท​เดิน​ทาง​ไป​ใน​ถิ่น‍ทุร‌กัน‌ดาร​เป็น​ระยะ​ทาง​สาม​วัน เพื่อ​จะ​ถวาย​สัตว‌บูชา​แด่​พระ‍ยาห์‌เวห์​พระ‍เจ้า​ของ​พวก‍ข้า‍พระ‍บาท’ </span><span class="v1_3_19"><sup id="Exod.3.19" class="v1_3_19">19</sup>เรา​รู้​แล้ว​ว่า​กษัตริย์​อียิปต์​จะ​ไม่​ยอม​ให้​พวก‍เจ้า​ไป เว้น‍แต่​จะ​ถูก​บัง‍คับ​ด้วย​มือ​อัน​เข้ม‍แข็ง​ของ​เรา </span><span class="v1_3_20"><sup id="Exod.3.20" class="v1_3_20">20</sup>เรา​จะ​เหยียด​มือ​ออก​ทำ‍ลาย​อียิปต์​ด้วย​การ​อัศ‌จรรย์​ทุก‍อย่าง ที่​เรา​จะ​ทำ​ท่าม‍กลาง​ประ‌เทศ​นั้น หลัง‍จาก​นั้น กษัตริย์​ก็​จะ​ยอม​ปล่อย​พวก‍เจ้า​ไป </span><span class="v1_3_21"><sup id="Exod.3.21" class="v1_3_21">21</sup>เรา​จะ​ให้​ประ‌ชา‍กร​เหล่า‍นี้​เป็น​ที่​โปรด‍ปราน​ของ​คน​อียิปต์ เมื่อ​เจ้า‍ทั้ง‍หลาย​ออก​ไป​ก็​จะ​ไม่​ต้อง​ไป​มือ‍เปล่า </span><span class="v1_3_22"><sup id="Exod.3.22" class="v1_3_22">22</sup>ให้​ผู้​หญิง​ทุก​คน​ขอ​เครื่อง‍เงิน​เครื่อง‍ทอง​และ​เสื้อ‍ผ้า​จาก​เพื่อน‍บ้าน และ​จาก​หญิง​ที่​อาศัย​อยู่​ใน​บ้าน​ของ​เพื่อน‍บ้าน แล้ว​เอา​เครื่อง‍แต่ง‍ตัว​นั้น​ไป​แต่ง​ให้​บุตร‍ชาย​บุตร‍หญิง​ของ​พวก‍เจ้า ด้วย​วิธี​นี้​แหละ พวก‍เจ้า​จะ​ได้​ริบ​เอา​สิ่ง‍ของ​ของ​คน​อียิปต์ ”</span></p>
</div>
<h2 id="Exod.4">อพยพ 4</h2>
<div class="chapter">
  <h3 class="s">อำนาจ​ทำ​การ​อัศ‌จรรย์​ของ​โม‌เสส</h3>
  <p class="p"><span class="v1_4_1"><sup id="Exod.4.1" class="v1_4_1">1</sup>โม‌เสส​จึง​ทูล​ตอบ​ว่า “แต่​ดู‍สิ พวก‍เขา​จะ​ไม่​เชื่อ​ข้า‍พระ‍องค์​หรือ​ฟัง​เสียง​ของ​ข้า‍พระ‍องค์ เพราะ​เขา​จะ​กล่าว​ว่า ‘พระ‍ยาห์‌เวห์​ไม่‍ได้​ทรง​ปรา‌กฏ​แก่​ท่าน​เลย’ ”</span></p>
  <p class="p"><span class="v1_4_2"><sup id="Exod.4.2" class="v1_4_2">2</sup>พระ‍ยาห์‌เวห์​จึง​ตรัส​กับ​โม‌เสส​ว่า “อะไร​อยู่​ใน​มือ​ของ​เจ้า?” ท่าน​ทูล​ว่า “ไม้‍เท้า พระ‍เจ้า​ข้า” </span><span class="v1_4_3"><sup id="Exod.4.3" class="v1_4_3">3</sup>พระ‍องค์​ตรัส​ว่า “โยน​ลง​ที่​พื้น‍ดิน​เถิด” ท่าน​จึง​โยน​ไม้‍เท้า​ลง​บน​พื้น‍ดิน ไม้‍เท้า​นั้น​ก็​กลาย​เป็น​งู โม‌เสส​ก็​หนี​ไป​จาก​งู​นั้น </span><span class="v1_4_4"><sup id="Exod.4.4" class="v1_4_4">4</sup>พระ‍ยาห์‌เวห์​ตรัส​กับ​โม‌เสส​ว่า “เอื้อม​มือ​ไป​จับ​หาง​งู​สิ” (ท่าน​จึง​เอื้อม​มือ​จับ​ไว้ มัน​ก็​กลาย​เป็น​ไม้‍เท้า​อยู่​ใน​มือ​ของ​ท่าน) </span><span class="v1_4_5"><sup id="Exod.4.5" class="v1_4_5">5</sup>“เพื่อ​เขา‍ทั้ง‍หลาย​จะ​เชื่อ​ว่า​พระ‍ยาห์‌เวห์ พระ‍เจ้า​แห่ง​บรรพ‌บุรุษ​ของ​พวก‍เขา คือ​พระ‍เจ้า​ของ​อับ‌รา‌ฮัม พระ‍เจ้า​ของ​อิส‌อัค และ​พระ‍เจ้า​ของ​ยา‌โคบ ทรง​ปรา‌กฏ​แก่​เจ้า​แล้ว”</span></p>
  <p class="p"><span class="v1_4_6"><sup id="Exod.4.6" class="v1_4_6">6</sup>พระ‍ยาห์‌เวห์​ตรัส​กับ​โม‌เสส​อีก​ว่า “เอา​มือ​สอด​ไว้​ที่​อก​ของ​เจ้า” ท่าน​ก็​สอด​มือ​ไว้​ที่​อก เมื่อ​ชัก​มือ​ออก มือ​ของ​ท่าน​ก็​เป็น​โรค‍เรื้อน​ขาว​เหมือน​หิมะ </span><span class="v1_4_7"><sup id="Exod.4.7" class="v1_4_7">7</sup>พระ‍องค์​จึง​ตรัส​ว่า “เอา​มือ​สอด​ไว้​ที่​อก​อีก‍ครั้ง‍หนึ่ง” โม‌เสส​ก็​สอด​มือ​เข้า​ที่​อก​อีก แล้ว​เมื่อ​ท่าน​ชัก​ออก​มา ดู‍สิ มือ​นั้น​ก็​กลับ​เป็น​ปกติ​เช่น​เดิม </span><span class="v1_4_8"><sup id="Exod.4.8" class="v1_4_8">8</sup>พระ‍เจ้า​ตรัส​ว่า “ถ้า​พวก‍เขา​ไม่​เชื่อ​เจ้า และ​ไม่​ใส่​ใจ​หมาย‍สำคัญ​ครั้ง‍แรก​นี้ พวก‍เขา​อาจ​เชื่อ​หมาย‍สำคัญ​ครั้ง‍ที่​สอง </span><span class="v1_4_9"><sup id="Exod.4.9" class="v1_4_9">9</sup>ถ้า​พวก‍เขา​ไม่​เชื่อ​หมาย‍สำคัญ​ทั้ง‍สอง​ครั้ง‍นี้ ทั้ง​ไม่​ฟัง​เสียง​ของ​เจ้า จง​ตัก‍น้ำ​จาก​แม่‍น้ำ​ไนล์​และ​เท‍ลง​บน​ดิน‍แห้ง แล้ว​น้ำ​ที่​เจ้า​ตัก​มา​จาก​แม่‍น้ำ​นั้น​จะ​กลาย​เป็น​เลือด​บน​ดิน‍แห้ง​นั้น”</span></p>
  <p class="p"><span class="v1_4_10"><sup id="Exod.4.10" class="v1_4_10">10</sup>แต่​โม‌เสส​ทูล​พระ‍ยาห์‌เวห์​ว่า “องค์‍เจ้า‍นาย ข้า‍พระ‍องค์​ไม่​ใช่​นัก‍พูด ทั้ง​ใน​อดีต และ​ตั้ง‍แต่​เมื่อ​พระ‍องค์​ตรัส​กับ​ผู้‍รับ‍ใช้​ของ​พระ‍องค์ ข้า‍พระ‍องค์​เป็น​คน​พูด​ไม่​คล่อง”</span></p>
  <p class="p"><span class="v1_4_11"><sup id="Exod.4.11" class="v1_4_11">11</sup>พระ‍ยาห์‌เวห์​จึง​ตรัส​กับ​โม‌เสส​ว่า “ใคร​เล่า​สร้าง​ปาก​มนุษย์​หรือ​ทำ​ให้​เป็น‍ใบ้ หู‍หนวก ตา‍ดี หรือ​ตา‍บอด? เรา ยาห์‌เวห์ เป็น​ผู้​ทำ​ไม่‍ใช่​หรือ? </span><span class="v1_4_12"><sup id="Exod.4.12" class="v1_4_12">12</sup>บัด‍นี้ ไป​เถิด เรา​จะ​ช่วย​เจ้า​ให้​พูด และ​จะ​สอน​คำ​ซึ่ง​ควร​จะ​พูด” </span><span class="v1_4_13"><sup id="Exod.4.13" class="v1_4_13">13</sup>แต่​ท่าน​ทูล​ว่า “องค์‍เจ้า‍นาย โปรด​ใช้​คน​อื่น​ไป​เถิด” </span><span class="v1_4_14"><sup id="Exod.4.14" class="v1_4_14">14</sup>พระ‍ยาห์‌เวห์​จึง​กริ้ว​โม‌เสส แล้ว​ตรัส​ว่า “เจ้า​มี​พี่‍ชาย​คือ​อา‌โรน​คน​เลวี​ไม่​ใช่​หรือ? เรา​รู้​แล้ว​ว่า​เขา​เป็น​คน​พูด​เก่ง และ​ดู‍สิ บัด‍นี้​เขา​กำลัง​เดิน​ทาง​มา​พบ​เจ้า เมื่อ​เขา​เห็น​เจ้า เขา​จะ​ดี‍ใจ </span><span class="v1_4_15"><sup id="Exod.4.15" class="v1_4_15">15</sup>เจ้า​จง​พูด​กับ​เขา และ​บอก​คำ​ที่​จะ​ให้​เขา​พูด แล้ว​เรา​จะ​ช่วย​เจ้า​และ​เขา​ใน​การ​พูด และ​จะ​สั่ง‍สอน​เจ้า​ทั้ง‍สอง​ให้​รู้​ว่า​ควร​ทำ​อย่าง‍ไร </span><span class="v1_4_16"><sup id="Exod.4.16" class="v1_4_16">16</sup>เขา​จะ​เป็น​ผู้​พูด​กับ​ประ‌ชา‍ชน​แทน​เจ้า เขา​จะ​เป็น​ปาก​แทน​เจ้า และ​เจ้า​จะ​เป็น​ดัง​พระ‍เจ้า​สำหรับ​เขา </span><span class="v1_4_17"><sup id="Exod.4.17" class="v1_4_17">17</sup>เจ้า​จง​ถือ​ไม้‍เท้า​นี้​ไว้​เพื่อ​ทำ​หมาย‍สำคัญ​ต่างๆ”</span></p>
  <h3 class="s">โม‌เสส​กลับ​อียิปต์</h3>
  <p class="p"><span class="v1_4_18"><sup id="Exod.4.18" class="v1_4_18">18</sup>โม‌เสส​จึง​กลับ​ไป​หา​เย‌โธร​พ่อ‍ตา​ของ​ตน บอก​ว่า “ขอ​ลา​กลับ​ไป​หา​พี่‍น้อง​ซึ่ง​อยู่​ใน​อียิปต์ เพื่อ​จะ​ได้​ดู​ว่า​เขา​ยัง​มี​ชีวิต​อยู่​หรือ​ไม่” เย‌โธร​ตอบ​โม‌เสส​ว่า “จง​ไป​โดย​สวัสดิ‌ภาพ​เถิด”</span></p>
  <p class="p"><span class="v1_4_19"><sup id="Exod.4.19" class="v1_4_19">19</sup>พระ‍ยาห์‌เวห์​ตรัส​กับ​โม‌เสส​ใน​มี‌เดียน​ว่า “จง​กลับ​ไป​อียิปต์ เพราะ​คน​ทั้ง‍หลาย​ที่​หา​ช่อง‍ทาง​ประ‌หาร​ชีวิต​เจ้า​นั้น​ตาย​หมด​แล้ว” </span><span class="v1_4_20"><sup id="Exod.4.20" class="v1_4_20">20</sup>โม‌เสส​จึง​ให้​ภรรยา​และ​บรร‌ดา​บุตร​ของ​ตน​ขี่​ลา​กลับ​ไป​ยัง​แผ่น‍ดิน​อียิปต์ ส่วน​โม‌เสส​ก็​ถือ​ไม้‍เท้า​ของ​พระ‍เจ้า​ไป​ด้วย</span></p>
  <p class="p"><span class="v1_4_21"><sup id="Exod.4.21" class="v1_4_21">21</sup>พระ‍ยาห์‌เวห์​ตรัส​กับ​โม‌เสส​ว่า “เมื่อ​เจ้า​กลับ​ไป​ถึง​อียิปต์ จง​ทำ​การ​อัศ‌จรรย์​ทั้ง‍สิ้น​ซึ่ง​เรา​มอบ​ไว้​ใน​อำนาจ​ของ​เจ้า​แล้ว​นั้น​ต่อ‍หน้า​ฟา‌โรห์ แต่​เรา​จะ​ทำ​ให้​ใจ​ของ​ฟา‌โรห์​กระ‌ด้าง ไม่​ยอม​ให้​ประ‌ชา‍กร​ไป </span><span class="v1_4_22"><sup id="Exod.4.22" class="v1_4_22">22</sup>เจ้า​จง​ทูล​ฟา‌โรห์​ว่า ‘พระ‍ยาห์‌เวห์​ตรัส​ดัง‍นี้​ว่า คน​อิสรา‌เอล​เป็น​บุตร‍ชาย​ของ​เรา บุตร​หัว‍ปี​ของ​เรา </span><span class="v1_4_23"><sup id="Exod.4.23" class="v1_4_23">23</sup>เรา​บอก​แก่​เจ้า​ว่า “จง​ปล่อย​บุตร​ของ​เรา​ให้​ไป​นมัส‌การ​เรา” ถ้า​เจ้า​ไม่​ยอม เรา​จะ​ประ‌หาร​บุตร‍หัว‍ปี​ของ​เจ้า​เสีย’ ”</span></p>
  <p class="p"><span class="v1_4_24"><sup id="Exod.4.24" class="v1_4_24">24</sup>ณ­ ที่‍พัก​ระหว่าง​ทาง พระ‍ยาห์‌เวห์​เสด็จ​มา‍หา​โม‌เสส และ​ทรง​ประ‌สงค์​จะ​ประ‌หาร​ท่าน​เสีย </span><span class="v1_4_25"><sup id="Exod.4.25" class="v1_4_25">25</sup>นาง​ศิป‌โป‌ราห์​จึง​เอา​หิน​คม​ตัด​หนัง​ที่​ปลาย​องค‌ชาต​บุตร‍ชาย​คน​หนึ่ง​ของ​ตน แล้ว​เอา​ไป​แตะ​เท้า​ของ​โม‌เสส ​กล่าว​ว่า “จริง​นะ ท่าน​เป็น​เจ้า‍บ่าว​แห่ง​โลหิต​แก่​ฉัน” </span><span class="v1_4_26"><sup id="Exod.4.26" class="v1_4_26">26</sup>พระ‍เจ้า​จึง​ทรง​ไว้​ชีวิต​ท่าน (ใน​เวลา​นั้น นาง​กล่าว​ว่า “ท่าน​เป็น​เจ้า‍บ่าว​แห่ง​โลหิต”) เนื่อง‍จาก​พิธี​เข้า‍สุหนัต</span></p>
  <p class="p"><span class="v1_4_27"><sup id="Exod.4.27" class="v1_4_27">27</sup>พระ‍ยาห์‌เวห์​ตรัส​กับ​อา‌โรน​ว่า “จง​ไป​พบ​กับ​โม‌เสส​ใน​ถิ่น‍ทุร‌กัน‌ดาร” เขา​ก็​ไป​พบ​กับ​ท่าน​ที่​ภูเขา​ของ​พระ‍เจ้า​และ​จูบ​ท่าน </span><span class="v1_4_28"><sup id="Exod.4.28" class="v1_4_28">28</sup>โม‌เสส​จึง​เล่า​ให้​อา‌โรน​ทราบ​ถึง​พระ‍ดำรัส​ทั้ง‍สิ้น​ซึ่ง​พระ‍ยาห์‌เวห์​ทรง​ใช้​ให้​ตน​พูด และ​ถึง​หมาย‍สำคัญ​ทั้ง‍ปวง​ซึ่ง​พระ‍องค์​ทรง​กำ‍ชับ​ให้​ทำ </span><span class="v1_4_29"><sup id="Exod.4.29" class="v1_4_29">29</sup>โม‌เสส​กับ​อา‌โรน​เรียก​ประ‌ชุม​บรร‌ดา​ผู้‍ใหญ่​แห่ง​พงศ์‍พันธุ์​อิสรา‌เอล​พร้อม​กัน </span><span class="v1_4_30"><sup id="Exod.4.30" class="v1_4_30">30</sup>แล้ว​อา‌โรน​จึง​กล่าว​พระ‍ดำรัส​ทั้ง‍หมด​ซึ่ง​พระ‍ยาห์‌เวห์​ตรัส​กับ​โม‌เสส และ​เขา​ทำ​หมาย‍สำคัญ​ต่างๆ นั้น​ต่อ‍หน้า​ประ‌ชา‍ชน </span><span class="v1_4_31"><sup id="Exod.4.31" class="v1_4_31">31</sup>ประ‌ชา‍ชน​ก็​เชื่อ เมื่อ​ได้‍ยิน​ว่า​พระ‍ยาห์‌เวห์​เสด็จ​มา​เยี่ยม‍เยียน​ชน‍ชาติ​อิสรา‌เอล และ​ทอด‍พระ‍เนตร​เห็น​ความ​ทุกข์‍ยาก​ของ​พวก‍เขา พวก‍เขา​ต่าง​กราบ‍ลง​นมัส‌การ</span></p>
</div>
<h2 id="Exod.5">อพยพ 5</h2>
<div class="chapter">
  <h3 class="s">ให้​ทำ​อิฐ​แต่​ไม่‍ให้​ฟาง</h3>
  <p class="p"><span class="v1_5_1"><sup id="Exod.5.1" class="v1_5_1">1</sup>ต่อ‍มา​ภาย‍หลัง​โม‌เสส​กับ​อา‌โรน​พา‍กัน​เข้า‍เฝ้า​ฟา‌โรห์ ทูล​ว่า “พระ‍ยาห์‌เวห์ พระ‍เจ้า​ของ​อิสรา‌เอล​ตรัส​ดัง‍นี้​ว่า ‘จง​ปล่อย​ประ‌ชา‍กร​ของ​เรา​ไป เพื่อ​พวก‍เขา​จะ​ได้​ฉลอง​เทศ‌กาล​เลี้ยง​ให้​เกียรติ​เรา​ใน​ถิ่น‍ทุร‌กัน‌ดาร’ ”</span></p>
  <p class="p"><span class="v1_5_2"><sup id="Exod.5.2" class="v1_5_2">2</sup>ฟา‌โรห์​ตรัส​ว่า “พระ‍ยาห์‌เวห์​นั้น​เป็น​ใคร​เล่า? เรา​จึง​จะ​ต้อง​ฟัง​เสียง​ของ​พระ‍องค์​และ​ปล่อย​คน​อิสรา‌เอล​ไป เรา​ไม่​รู้‍จัก​พระ‍ยาห์‌เวห์ และ​ยิ่ง‍กว่า‍นั้น เรา​จะ​ไม่​ปล่อย​คน​อิสรา‌เอล​ไป​เป็น‍อัน‍ขาด” </span><span class="v1_5_3"><sup id="Exod.5.3" class="v1_5_3">3</sup>เขา​ทั้ง‍สอง​จึง​ทูล​ว่า “พระ‍เจ้า​ของ​คน​ฮีบรู​ทรง​ปรา‌กฏ​แก่​พวก‍ข้า‍พระ‍บาท ดัง‍นั้น​ขอ​โปรด​ให้​ข้า‍พระ‍บาท​ทั้ง‍หลาย​เดิน​ทาง​ไป​ใน​ถิ่น‍ทุร‌กัน‌ดาร​เป็น​ระยะ​ทาง​สาม​วัน เพื่อ​จะ​ได้​ถวาย​สัตว‌บูชา​แด่​พระ‍ยาห์‌เวห์​พระ‍เจ้า​ของ​พวก‍ข้า‍พระ‍บาท ถ้า​ไม่​ทำ​อย่าง​นั้น พระ‍เจ้า​จะ​ทรง​ลง‍โทษ​พวก‍ข้า‍พระ‍บาท​ด้วย​โรค​ระบาด​หรือ​ด้วย​ดาบ”</span></p>
  <p class="p"><span class="v1_5_4"><sup id="Exod.5.4" class="v1_5_4">4</sup>กษัตริย์​อียิปต์​ตรัส​กับ​พวก‍เขา​ว่า “เจ้า​โม‌เสส​กับ​อา‌โรน พวก‍เจ้า​จะ​ให้​ประ‌ชา‍ชน​ละ‍ทิ้ง​การ‍งาน​ของ​เขา​ทำไม? พวก‍เจ้า​จง​กลับ​ไป​ทำ​งาน​ของ​ตัว​เอง” </span><span class="v1_5_5"><sup id="Exod.5.5" class="v1_5_5">5</sup>ฟา‌โรห์​ตรัส​ต่อ‍ไป​ว่า “ดู‍สิ เดี๋ยว‍นี้​ประ‌ชา‍ชน​ใน​ดิน‍แดน​นี้​มี​มาก และ​เจ้า​ทั้ง‍สอง​ทำ​ให้​พวก‍เขา​ต้อง​หยุด​งาน​เสีย”</span></p>
  <p class="p"><span class="v1_5_6"><sup id="Exod.5.6" class="v1_5_6">6</sup>ใน​วัน‍นั้น​เอง​ฟา‌โรห์​ทรง​บัญชา​นาย​ทาส​และ​นาย​งาน​ของ​ประ‌ชา‍ชน​ว่า </span><span class="v1_5_7"><sup id="Exod.5.7" class="v1_5_7">7</sup>“ตั้ง‍แต่​วัน‍นี้​ไป อย่า​ให้​ฟาง​แก่​พวก​ทาส​สำหรับ​ใช้​ทำ​อิฐ​เหมือน​แต่​ก่อน แต่​ให้​พวก‍เขา​ไป​เที่ยว​หา​ฟาง​เอา​เอง </span><span class="v1_5_8"><sup id="Exod.5.8" class="v1_5_8">8</sup>ส่วน​จำ‌นวน​อิฐ​ซึ่ง​แต่​ก่อน​เกณฑ์​ให้​ทำ​เท่า‍ไร ก็​จง​เกณฑ์​ให้​ทำ​เท่า​นั้น อย่า​ได้​ลด‍หย่อน‍ลง เพราะ​ว่า​พวก‍เขา​เกียจ‍คร้าน ฉะนั้น​พวก‍เขา​จึง​พา​กัน​ร้อง​ว่า ‘ขอ​ให้​พวก‍ข้า‍พระ‍บาท​ไป​ถวาย​สัตว‌บูชา​แด่​พระ‍เจ้า​ของ​พวก‍ข้า‍พระ‍บาท’ </span><span class="v1_5_9"><sup id="Exod.5.9" class="v1_5_9">9</sup>จง​จัด‍งาน​ให้​พวก‍เขา​ทำ​หนัก​กว่า​แต่​ก่อน เพื่อ​จะ​ได้​ไม่‍มี​เวลา​ไป​ฟัง​คำ​พูด​เหลว‍ไหล”</span></p>
  <p class="p"><span class="v1_5_10"><sup id="Exod.5.10" class="v1_5_10">10</sup>แล้ว​นาย​ทาส​และ​นาย​งาน​ของ​ประ‌ชา‍ชน​ก็​ออก​ไป​บอก​ประ‌ชา‍ชน​ว่า “ฟา‌โรห์​ทรง​บัญชา​ดัง‍นี้​ว่า ‘เรา​จะ​ไม่​ยอม​ให้​ฟาง​แก่​พวก‍เจ้า​เลย </span><span class="v1_5_11"><sup id="Exod.5.11" class="v1_5_11">11</sup>พวก‍เจ้า​จง​ไป​หา​ฟาง​มา​เอง ตาม​แต่​จะ​หา​ได้ แต่​งาน​ที่​เกณฑ์​นั้น​ก็​ไม่​ลด‍หย่อน​ให้​เลย’ ” </span><span class="v1_5_12"><sup id="Exod.5.12" class="v1_5_12">12</sup>ประ‌ชา‍ชน​จึง​แยก‍ย้าย​กัน​ไป​ทั่ว​แผ่น‍ดิน​อียิปต์ เก็บ​ตอ‍ข้าว​มา​แทน​ฟาง </span><span class="v1_5_13"><sup id="Exod.5.13" class="v1_5_13">13</sup>นาย​ทาส​ก็​เร่ง‍รัด​ว่า “จง​ทำ​งาน‍ประ‌จำ‍วัน​ของ​พวก‍เจ้า​ให้​ครบ​เหมือน​เมื่อ​ยัง​มี​ฟาง​อยู่” </span><span class="v1_5_14"><sup id="Exod.5.14" class="v1_5_14">14</sup>นาย​งาน​ของ​ชน‍ชาติ​อิสรา‌เอล ซึ่ง​นาย​ทาส​ของ​ฟา‌โรห์​ตั้ง​ให้​เป็น​ผู้​ควบ‍คุม​เขา​นั้น ก็​ถูก​ทุบ‍ตี​และ​ถูก​ถาม​ว่า “ทำไม​หมู่​นี้​จึง​ไม่‍ได้​อิฐ​ที่​เกณฑ์​ไว้​เต็ม​จำ‌นวน​เหมือน​แต่​ก่อน?”</span></p>
  <p class="p"><span class="v1_5_15"><sup id="Exod.5.15" class="v1_5_15">15</sup>นาย​งาน​ของ​ชน‍ชาติ​อิสรา‌เอล​จึง​มา​ร้อง‍ทูล​ฟา‌โรห์​ว่า “ทำไม​จึง​ทรง​ทำ​อย่าง‍นี้​กับ​พวก​ทาส​ของ​ฝ่า‍พระ‍บาท? </span><span class="v1_5_16"><sup id="Exod.5.16" class="v1_5_16">16</sup>พวก‍เขา​ไม่‍ได้​ให้​ฟาง​แก่​พวก​ทาส​ของ​ฝ่า‍พระ‍บาท​เลย แต่​สั่ง​ว่า ‘ทำ​อิฐ​สิ’ ดู‍ซิ พวก​ทาส​ของ​ฝ่า‍พระ‍บาท​ถูก​โบย‍ตี แต่​คน​ของ​ฝ่า‍พระ‍บาท​เอง​เป็น​ฝ่าย​ผิด”</span></p>
  <p class="p"><span class="v1_5_17"><sup id="Exod.5.17" class="v1_5_17">17</sup>ฟา‌โรห์​ตรัส​ว่า “พวก‍เจ้า​ขี้‍เกียจ ขี้‍เกียจ​จริงๆ เพราะ‍ฉะนั้น​พวก‍เจ้า​จึง​มา​ร้อง​ว่า ‘ขอ​ให้​พวก‍ข้า‍พระ‍บาท​ไป​ถวาย​สัตว‌บูชา​แด่​พระ‍ยาห์‌เวห์’ </span><span class="v1_5_18"><sup id="Exod.5.18" class="v1_5_18">18</sup>พวก‍เจ้า​จง​ไป​ทำ​งาน​เดี๋ยว‍นี้ ส่วน​ฟาง​นั้น​เจ้า​จะ​ไม่‍ได้​รับ​เลย แต่​เจ้า​ต้อง​ทำ​อิฐ​ให้​ครบ​จำ‌นวน”</span></p>
  <p class="p"><span class="v1_5_19"><sup id="Exod.5.19" class="v1_5_19">19</sup>นาย​งาน​ชน‍ชาติ​อิสรา‌เอล​เมื่อ​ถูก​สั่ง​ว่า “ไม่‍ให้​ลด‍หย่อน​จำ‌นวน​อิฐ​ที่​ถูก​เกณฑ์​ให้​ทำ​ทุกๆ วัน​ลง” ก็​เห็น​ว่า​พวก‍ตน​ตก‍ที่‍นั่ง‍ลำ‌บาก​แล้ว </span><span class="v1_5_20"><sup id="Exod.5.20" class="v1_5_20">20</sup>เมื่อ​ออก​มา​จาก​เข้า‍เฝ้า​ฟา‌โรห์ พวก‍เขา​พบ​โม‌เสส​กับ​อา‌โรน​ยืน​คอย‍อยู่ </span><span class="v1_5_21"><sup id="Exod.5.21" class="v1_5_21">21</sup>จึง​กล่าว​กับ​ท่าน​ทั้ง‍สอง​ว่า “ขอ​พระ‍ยาห์‌เวห์​ทรง​พิจาร‌ณา และ​พิพาก‌ษา​ท่าน​ทั้ง‍สอง เพราะ​พวก‍ท่าน​ทำ​ให้​เรา​เป็น​ที่​เกลียด‍ชัง​ใน​สาย‍พระ‍เนตร​ของ​ฟา‌โรห์ และ​ใน​สาย‍ตา​ของ​ข้า‍ราช‌การ​ของ​พระ‍องค์ เหมือน​หนึ่ง​เอา​ดาบ​ใส่​มือ​พวก‍เขา​ให้​ฆ่า​เรา​เสีย”</span></p>
  <p class="p"><span class="v1_5_22"><sup id="Exod.5.22" class="v1_5_22">22</sup>โม‌เสส​จึง​กลับ​ไป​ทูล​พระ‍ยาห์‌เวห์​ว่า “องค์‍เจ้า‍นาย ทำไม​พระ‍องค์​ทรง​นำ​ความ​เลว‍ร้าย​มา​สู่​ชน‍ชาติ​นี้? ทำไม​พระ‍องค์​จึง​ทรง​ใช้​ข้า‍พระ‍องค์​มา? </span><span class="v1_5_23"><sup id="Exod.5.23" class="v1_5_23">23</sup>ตั้ง‍แต่​ข้า‍พระ‍องค์​ไป​เข้า‍เฝ้า​ฟา‌โรห์ และ​ทูล​ใน​พระ‍นาม​ของ​พระ‍องค์​แล้ว ฟา‌โรห์​ก็​ทำ​การ​เลว‍ร้าย​แก่​ชน‍ชาติ​นี้ ส่วน​พระ‍องค์​ก็​ไม่‍ได้​ทรง​ช่วย​ประ‌ชา‍กร​ของ​พระ‍องค์​เลย”</span></p>
</div>
<h2 id="Exod.6">อพยพ 6</h2>
<div class="chapter">
  <h3 class="s">พระ‍เจ้า​ทรง​ย้ำ​พระ‍สัญญา​ว่า​จะ​ปลด‍ปล่อย​อิสรา‌เอล</h3>
  <p class="p"><span class="v1_6_1"><sup id="Exod.6.1" class="v1_6_1">1</sup>แล้ว​พระ‍ยาห์‌เวห์​ตรัส​กับ​โม‌เสส​ว่า “บัด‍นี้ เจ้า​จะ​ได้​เห็น​สิ่ง​ที่​เรา​จะ​ทำ​กับ​ฟา‌โรห์ คือ​ด้วย​มือ​อัน​เข้ม‍แข็ง​ของ​เรา ฟา‌โรห์​จำ‍ต้อง​ปล่อย​ประ‌ชา‍ชน​ไป และ​ด้วย​มือ​อัน​เข้ม‍แข็ง​นั้น เขา​จำ‍ต้อง​ไล่​ประ‌ชา‍ชน​ออก​จาก​แผ่น‍ดิน​ของ​เขา”</span></p>
  <p class="p"><span class="v1_6_2"><sup id="Exod.6.2" class="v1_6_2">2</sup>พระ‍เจ้า​ตรัส​กับ​โม‌เสส​อีก​ว่า “เรา​คือ​ยาห์‌เวห์ </span><span class="v1_6_3"><sup id="Exod.6.3" class="v1_6_3">3</sup>เรา​ปรา‌กฏ​แก่​อับ‌รา‌ฮัม แก่​อิส‌อัค และ​แก่​ยา‌โคบ​ด้วย​นาม​ว่า​พระ‍เจ้า​ผู้​ทรง​มหิทธิ‌ฤทธิ์  แต่​เรา​ไม่‍ได้​สำแดง​ให้​พวก‍เขา​รู้‍จัก​ใน​นาม​ยาห์‌เวห์  </span><span class="v1_6_4"><sup id="Exod.6.4" class="v1_6_4">4</sup>นอก‍จาก‍นี้ เรา​ทำ​พันธ‌สัญญา​ไว้​กับ​เขา‍ทั้ง‍หลาย​แล้ว​ว่า เรา​จะ​ยก​แผ่น‍ดิน​คา‌นา‌อัน​ให้​พวก‍เขา อัน​เป็น​แผ่น‍ดิน​ที่​พวก‍เขา​เคย​อาศัย​อยู่​ใน​ฐานะ​คน‍ต่าง‍ด้าว </span><span class="v1_6_5"><sup id="Exod.6.5" class="v1_6_5">5</sup>ยิ่ง‍กว่า‍นั้น เรา​ได้‍ยิน​เสียง​คร่ำ‍ครวญ​ของ​ชน‍ชาติ​อิสรา‌เอล​ซึ่ง​คน​อียิปต์​กัก​ไว้​เป็น​ทาส และ​เรา​ระลึก‍ถึง​พันธ‌สัญญา​ของ​เรา </span><span class="v1_6_6"><sup id="Exod.6.6" class="v1_6_6">6</sup>เพราะ‍ฉะนั้น จง​กล่าว​แก่​ชน‍ชาติ​อิสรา‌เอล​ว่า ‘เรา​คือ​ยาห์‌เวห์ เรา​จะ​นำ​พวก‍เจ้า​ไป​ให้​พ้น​จาก​งาน​หนัก​ที่​คน​อียิปต์​เกณฑ์​ให้​ทำ และ​จะ​ช่วย​พวก‍เจ้า​ให้​พ้น​จาก​การ​เป็น​ทาส​พวก‍เขา เรา​จะ​ไถ่​พวก‍เจ้า​ด้วย​แขน​ที่​เงื้อ‍ง่า​และ​ด้วย​การ​พิพาก‌ษา​อัน​ใหญ่‍หลวง </span><span class="v1_6_7"><sup id="Exod.6.7" class="v1_6_7">7</sup>เรา​จะ​รับ​พวก‍เจ้า​เป็น​ประ‌ชา‍กร​ของ​เรา และ​เรา​จะ​เป็น​พระ‍เจ้า​ของ​พวก‍เจ้า พวก‍เจ้า​จะ​รู้​ว่า เรา​คือ​ยาห์‌เวห์​พระ‍เจ้า​ของ​พวก‍เจ้า ผู้‍นำ​พวก‍เจ้า​ให้​พ้น​จาก​งาน​หนัก​ที่​คน​อียิปต์​เกณฑ์​ให้​ทำ </span><span class="v1_6_8"><sup id="Exod.6.8" class="v1_6_8">8</sup>เรา​จะ​นำ​พวก‍เจ้า​เข้า​ไป​ใน​แผ่น‍ดิน​ซึ่ง​เรา​ได้​ปฏิ‌ญาณ​ไว้​ว่า​จะ​ให้​แก่​อับ‌รา‌ฮัม แก่​อิส‌อัค และ​แก่​ยา‌โคบ เรา​จะ​ยก​แผ่น‍ดิน​นั้น​ให้​แก่​พวก‍เจ้า​เป็น​กรรม‍สิทธิ์ เรา​คือ​ยาห์‌เวห์’ ”</span></p>
  <p class="p"><span class="v1_6_9"><sup id="Exod.6.9" class="v1_6_9">9</sup>โม‌เสส​จึง​บอก​เรื่อง​นั้น​แก่​ชน‍ชาติ​อิสรา‌เอล แต่​พวก‍เขา​ไม่​ฟัง​โม‌เสส​เพราะ​หมด​อาลัย​ตาย​อยาก​และ​ทน​งาน​ทาส​แทบ​ไม่‍ไหว</span></p>
  <p class="p"><span class="v1_6_10"><sup id="Exod.6.10" class="v1_6_10">10</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_6_11"><sup id="Exod.6.11" class="v1_6_11">11</sup>“จง​ไป​บอก​ฟา‌โรห์​กษัตริย์​อียิปต์ ให้​ปล่อย​ชน‍ชาติ​อิสรา‌เอล​ไป​จาก​แผ่น‍ดิน​ของ​เขา” </span><span class="v1_6_12"><sup id="Exod.6.12" class="v1_6_12">12</sup>แต่​โม‌เสส​ทูล​พระ‍ยาห์‌เวห์​ว่า “แม้​แต่​ชน‍ชาติ​อิสรา‌เอล​ก็​ไม่‍ได้​ฟัง​ข้า‍พระ‍องค์ แล้ว​ฟา‌โรห์​จะ​ฟัง​ข้า‍พระ‍องค์​ได้​อย่าง‍ไร? ข้า‍พระ‍องค์​เป็น​คน​พูด​ไม่​เก่ง” </span><span class="v1_6_13"><sup id="Exod.6.13" class="v1_6_13">13</sup>พระ‍ยาห์‌เวห์​จึง​ตรัส​กับ​โม‌เสส​และ​อา‌โรน ให้​แจ้ง​แก่​ชน‍ชาติ​อิสรา‌เอล​และ​ฟา‌โรห์​กษัตริย์​อียิปต์​ว่า พระ‍องค์​ทรง​บัญชา​ให้​ท่าน​ทั้ง‍สอง​พา​ชน‍ชาติ​อิสรา‌เอล​ออก​จาก​แผ่น‍ดิน​อียิปต์</span></p>
  <h3 class="s">พงศ์‍พันธุ์​ของ​โม‌เสส​และ​อา‌โรน</h3>
  <p class="p"><span class="v1_6_14"><sup id="Exod.6.14" class="v1_6_14">14</sup>ต่อ‍ไป‍นี้​เป็น​ต้น‍ตระ‌กูล​ของ​พวก‍เขา</span></p>
  <p class="p"><span class="v1_6_14">บุตร​ของ​รู‌เบน​ผู้​เป็น​บุตร‍หัว‍ปี​ของ​อิสรา‌เอล​ชื่อ ฮา‌โนค ปัล‌ลู เฮส‌โรน และ​คาร‌มี เหล่า‍นี้​เป็น​ตระ‌กูล​เผ่า​รู‌เบน</span></p>
  <p class="p"><span class="v1_6_15"><sup id="Exod.6.15" class="v1_6_15">15</sup>บุตร​ของ​สิ‌เม‌โอน​ชื่อ เย‌มู‌เอล ยา‌มีน โอ‌หาด ยา‌คีน โศ‌หาร์ และ​ชา‌อูล​ผู้​เกิด​จาก​หญิง​คา‌นา‌อัน เหล่า‍นี้​เป็น​ตระ‌กูล​เผ่า​สิ‌เม‌โอน</span></p>
  <p class="p"><span class="v1_6_16"><sup id="Exod.6.16" class="v1_6_16">16</sup>ต่อ‍ไป‍นี้​เป็น​ชื่อ​บุตร​ของ​เลวี ตาม​ชาติ‍พันธุ์​ของ​เขา​คือ เกอร์‌โชน โค‌ฮาท และ​เม‌รา‌รี เลวี​นั้น​มี​อายุ​ได้ 137 ปี </span><span class="v1_6_17"><sup id="Exod.6.17" class="v1_6_17">17</sup>บุตร​ของ​เกอร์‌โชน​ชื่อ​ลิบ‌นี และ​ชิ‌เม‌อี ตาม​ตระ‌กูล​ของ​พวก‍เขา</span></p>
  <p class="p"><span class="v1_6_18"><sup id="Exod.6.18" class="v1_6_18">18</sup>บุตร​ของ​โค‌ฮาท​ชื่อ อัม‌ราม อิส‌ฮาร์ เฮ‌โบรน และ​อุส‌ซี‌เอล โค‌ฮาท​มี​อายุ​ได้ 133 ปี</span></p>
  <p class="p"><span class="v1_6_19"><sup id="Exod.6.19" class="v1_6_19">19</sup>บุตร​ของ​เม‌รา‌รี​ชื่อ มาห์‌ลี​และ​มู‌ชี เหล่า‍นี้​เป็น​ตระ‌กูล​ของ​คน​เลวี ตาม​ชาติ‍พันธุ์​ของ​เขา </span></p>
  <p class="p"><span class="v1_6_20"><sup id="Exod.6.20" class="v1_6_20">20</sup>ส่วน​อัม‌ราม​ได้​โย‌เค‌เบด​น้อง​บิดา​ของ​ตน​เป็น​ภรรยา แล้ว​นาง​ให้​กำ‌เนิด​บุตร​แก่​เขา​ชื่อ อา‌โรน​และ​โม‌เสส อัม‌ราม​มี​อายุ​ได้ 137 ปี</span></p>
  <p class="p"><span class="v1_6_21"><sup id="Exod.6.21" class="v1_6_21">21</sup>บุตร​ของ​อิส‌ฮาร์​ชื่อ โค‌ราห์ เน‌เฟก และ​ศิ‌ครี</span></p>
  <p class="p"><span class="v1_6_22"><sup id="Exod.6.22" class="v1_6_22">22</sup>บุตร​ของ​อุส‌ซี‌เอล​ชื่อ มิ‌ชา‌เอล เอล‌ซา‌ฟาน และ​สิธ‌รี</span></p>
  <p class="p"><span class="v1_6_23"><sup id="Exod.6.23" class="v1_6_23">23</sup>ส่วน​อา‌โรน​ได้​นาง​เอ‌ลี‌เช‌บา​บุตรี​ของ​อัม‌มี‌นา‌ดับ น้อง‍สาว​ของ​นา‌โชน​เป็น​ภรรยา นาง​มี​บุตร​กับ​เขา​ชื่อ นา‌ดับ อา‌บี‌ฮู เอ‌เล‌อา‌ซาร์ และ​อิ‌ธา‌มาร์</span></p>
  <p class="p"><span class="v1_6_24"><sup id="Exod.6.24" class="v1_6_24">24</sup>บุตร​ของ​โค‌ราห์​ชื่อ อัส‌สีร์ เอล‌คา‌นาห์ และ​อา‌บี‌ยา‌สาฟ เหล่า‍นี้​เป็น​ตระ‌กูล​ของ​คน​โค‌ราห์</span></p>
  <p class="p"><span class="v1_6_25"><sup id="Exod.6.25" class="v1_6_25">25</sup>ฝ่าย​เอ‌เล‌อา‌ซาร์​บุตร​อา‌โรน ได้​รับ​บุตร‍หญิง​คน​หนึ่ง​ของ​ปู‌ทิ‌เอล​เป็น​ภรรยา นาง​มี​บุตร​กับ​เขา​ชื่อ ฟี‌เน‌หัส</span></p>
  <p class="p"><span class="v1_6_25">คน​เหล่า‍นี้​เป็น​ต้น‍ตระ‌กูล​ของ​คน​เลวี ตาม​ตระ‌กูล</span></p>
  <p class="p"><span class="v1_6_26"><sup id="Exod.6.26" class="v1_6_26">26</sup>อา‌โรน​และ​โม‌เสส​สอง​คน​นี้​แหละ คือ​ผู้​ที่​พระ‍ยาห์‌เวห์​ได้​ตรัส​ว่า “จง​พา​ชน‍ชาติ​อิสรา‌เอล​ออก​จาก​แผ่น‍ดิน​อียิปต์​โดย​แยก​เป็น​ขบวนๆ” </span><span class="v1_6_27"><sup id="Exod.6.27" class="v1_6_27">27</sup>โม‌เสส​และ​อา‌โรน​สอง​คน​นี้​แหละ เป็น​ผู้​กราบ‍ทูล​ฟา‌โรห์​กษัตริย์​อียิปต์​เรื่อง​พา​ชน‍ชาติ​อิสรา‌เอล​ออก​จาก​อียิปต์</span></p>
  <h3 class="s">โม‌เสส​และ​อา‌โรน​เชื่อ‍ฟัง​พระ‍บัญชา​ของ​พระ‍เจ้า</h3>
  <p class="p"><span class="v1_6_28"><sup id="Exod.6.28" class="v1_6_28">28</sup>ใน​วัน‍ที่​พระ‍ยาห์‌เวห์​ตรัส​กับ​โม‌เสส​ใน​แผ่น‍ดิน​อียิปต์​นั้น </span><span class="v1_6_29"><sup id="Exod.6.29" class="v1_6_29">29</sup>พระ‍องค์​ตรัส​กับ​โม‌เสส​ว่า “เรา​คือ​ยาห์‌เวห์ เจ้า​จง​บอก​ฟา‌โรห์​กษัตริย์​อียิปต์​ตาม​ข้อ‍ความ​ทั้ง‍หมด​ที่​เรา​ได้​บอก​เจ้า” </span><span class="v1_6_30"><sup id="Exod.6.30" class="v1_6_30">30</sup>โม‌เสส​กราบ‍ทูล​พระ‍ยาห์‌เวห์​ว่า “ข้า‍พระ‍องค์​เป็น​คน​พูด​ไม่​เก่ง ไฉน​ฟา‌โรห์​จะ​ฟัง​ข้า‍พระ‍องค์​เล่า?”</span></p>
</div>
<h2 id="Exod.7">อพยพ 7</h2>
<div class="chapter">
  <p class="p"><span class="v1_7_1"><sup id="Exod.7.1" class="v1_7_1">1</sup>พระ‍ยาห์‌เวห์​จึง​ตรัส​กับ​โม‌เสส​ว่า “ดู‍สิ เรา​ตั้ง​เจ้า​ไว้​เป็น​ดัง​พระ‍เจ้า​ต่อ​ฟา‌โรห์ และ​อา‌โรน​พี่‍ชาย​ของ​เจ้า​จะ​เป็น​ผู้‍เผย‍พระ‍วจนะ​ของ​เจ้า </span><span class="v1_7_2"><sup id="Exod.7.2" class="v1_7_2">2</sup>เจ้า​จง​บอก​ข้อ‍ความ​ทั้ง‍หมด​ที่​เรา​สั่ง​เจ้า แล้ว​อา‌โรน​พี่‍ชาย​ของ​เจ้า​จะ​บอก​ฟา‌โรห์​ให้​ปล่อย​ชน‍ชาติ​อิสรา‌เอล​ออก​ไป​จาก​แผ่น‍ดิน​ของ​เขา </span><span class="v1_7_3"><sup id="Exod.7.3" class="v1_7_3">3</sup>เรา​จะ​ทำ​ให้​ใจ​ของ​ฟา‌โรห์​แข็ง เพื่อ​เรา​จะ​ทำ​หมาย‍สำคัญ​และ​การ​อัศ‌จรรย์​ให้​ทวี​มาก​ขึ้น​ใน​แผ่น‍ดิน​อียิปต์  </span><span class="v1_7_4"><sup id="Exod.7.4" class="v1_7_4">4</sup>ฟา‌โรห์​จะ​ไม่​ฟัง​พวก‍เจ้า แล้ว​เรา​จะ​วาง​มือ​ของ​เรา​บน​อียิปต์ และ​จะ​พา​ไพร่‍พล​ของ​เรา​คือ​ชน‍ชาติ​อิสรา‌เอล​ประ‌ชา‍กร​ของ​เรา​ออก​จาก​แผ่น‍ดิน​อียิปต์​ด้วย​การ​พิพาก‌ษา​อัน​ใหญ่‍หลวง </span><span class="v1_7_5"><sup id="Exod.7.5" class="v1_7_5">5</sup>คน​อียิปต์​จะ​รู้​ว่า​เรา​คือ​ยาห์‌เวห์ เมื่อ​เรา​ได้​ยื่น‍มือ​ออก​ปราบ​อียิปต์ และ​พา​ชน‍ชาติ​อิสรา‌เอล​ออก​จาก​ท่าม‍กลาง​พวก‍เขา”</span></p>
  <p class="p"><span class="v1_7_6"><sup id="Exod.7.6" class="v1_7_6">6</sup>โม‌เสส​และ​อา‌โรน​ก็​ทำ​ตาม​ที่​พระ‍ยาห์‌เวห์​ทรง​บัญชา </span><span class="v1_7_7"><sup id="Exod.7.7" class="v1_7_7">7</sup>เมื่อ​เขา​ทั้ง‍สอง​ไป​ทูล​ฟา‌โรห์​นั้น โม‌เสส​มี​อายุ 80 ปี และ​อา‌โรน​มี​อายุ 83 ปี</span></p>
  <h3 class="s">ไม้‍เท้า​อัศ‌จรรย์​ของ​อา‌โรน</h3>
  <p class="p"><span class="v1_7_8"><sup id="Exod.7.8" class="v1_7_8">8</sup>พระ‍ยาห์‌เวห์​ตรัส​กับ​โม‌เสส​และ​อา‌โรน​ว่า </span><span class="v1_7_9"><sup id="Exod.7.9" class="v1_7_9">9</sup>“เมื่อ​ฟา‌โรห์​สั่ง​พวก‍เจ้า​ว่า ‘จง​ทำ​การ​อัศ‌จรรย์​พิสูจน์​ตัว​เจ้า’ เจ้า​จง​พูด​กับ​อา‌โรน​ว่า ‘เอา​ไม้‍เท้า​ของ​ท่าน​โยน​ลง​ต่อ‍หน้า​ฟา‌โรห์ แล้ว​ไม้‍เท้า​จะ​กลาย​เป็น​งู’ ” </span><span class="v1_7_10"><sup id="Exod.7.10" class="v1_7_10">10</sup>โม‌เสส​กับ​อา‌โรน​จึง​ไป​เข้า‍เฝ้า​ฟา‌โรห์ และ​ทำ​ตาม​ที่​พระ‍ยาห์‌เวห์​ทรง​บัญชา อา‌โรน​โยน​ไม้‍เท้า​ลง​ต่อ‍หน้า​ฟา‌โรห์​และ​พวก​ข้า‍ราช‌การ ไม้​นั้น​ก็​กลาย​เป็น​งู</span></p>
  <p class="p"><span class="v1_7_11"><sup id="Exod.7.11" class="v1_7_11">11</sup>ฟา‌โรห์​ทรง​เรียก​พวก​นัก‍ปราชญ์ และ​พวก​นัก‍วิท‌ยา‌คม​มา เขา​เป็น​พวก​ที่​ใช้​เวท‌มนตร์‍คาถา​แห่ง​อียิปต์ จึง​ทำ​ได้​เหมือน‍กัน​ด้วย​ศิลปะ​อัน​ลี้‍ลับ​ของ​พวก‍เขา </span><span class="v1_7_12"><sup id="Exod.7.12" class="v1_7_12">12</sup>เมื่อ​เขา​ต่าง‍คน‍ต่าง​โยน​ไม้‍เท้า​ลง ไม้‍เท้า​เหล่า‍นั้น​ก็​กลาย​เป็น​งู แต่​ไม้‍เท้า​ของ​อา‌โรน​กลืน​ไม้‍เท้า​ของ​พวก‍เขา​เสีย‍สิ้น </span><span class="v1_7_13"><sup id="Exod.7.13" class="v1_7_13">13</sup>ถึง‍กระ‌นั้น​พระ‍ทัย​ของ​ฟา‌โรห์​ก็​ยัง​กระ‌ด้าง​ไม่​ยอม​ฟัง​เขา​ทั้ง‍สอง จริง​ดัง​ที่​พระ‍ยาห์‌เวห์​ตรัส​ไว้​แล้ว</span></p>
  <h3 class="s">ภัย‍พิบัติ​แรก: น้ำ​กลาย​เป็น​เลือด</h3>
  <p class="p"><span class="v1_7_14"><sup id="Exod.7.14" class="v1_7_14">14</sup>พระ‍ยาห์‌เวห์​ตรัส​กับ​โม‌เสส​ว่า “ใจ​ของ​ฟา‌โรห์​แข็ง​กระ‌ด้าง ไม่​ยอม​ปล่อย​ประ‌ชา‍กร​ไป </span><span class="v1_7_15"><sup id="Exod.7.15" class="v1_7_15">15</sup>จง​ไป​เข้า‍เฝ้า​ฟา‌โรห์​ใน​เวลา​เช้า เมื่อ​เขา​ไป​ที่​แม่‍น้ำ ให้​ยืน​คอย​เขา​อยู่​ที่​ริม‍ฝั่ง​แม่‍น้ำ จง​ถือ​ไม้‍เท้า​ที่​กลาย​เป็น​งู​ได้​นั้น​ไป​ด้วย </span><span class="v1_7_16"><sup id="Exod.7.16" class="v1_7_16">16</sup>และ​กล่าว​กับ​เขา​ว่า ‘พระ‍ยาห์‌เวห์ พระ‍เจ้า​ของ​คน​ฮีบรู​ทรง​ใช้​ข้า‍พระ‍บาท​มา​ทูล​ฝ่า‍พระ‍บาท​ว่า “จง​ปล่อย​ประ‌ชา‍กร​ของ​เรา​ไป​นมัส‌การ​เรา​ใน​ถิ่น‍ทุร‌กัน‌ดาร แต่​ดู‍สิ จน​บัด‍นี้​เจ้า​ก็​ยัง​ไม่​เชื่อ‍ฟัง” </span><span class="v1_7_17"><sup id="Exod.7.17" class="v1_7_17">17</sup>พระ‍ยาห์‌เวห์​ตรัส​ดัง‍นี้​ว่า “เจ้า​จะ​รู้​ว่า​เรา​คือ​ยาห์‌เวห์​โดย​การ​กระ‌ทำ​นี้” นี่‍แน่ะ ข้า‍พระ‍บาท​จะ​เอา​ไม้‍เท้า​ใน​มือ​ของ​ข้า‍พระ‍บาท​ฟาด​น้ำ​ใน​แม่‍น้ำ​ไนล์ น้ำ​นั้น​จะ​กลาย​เป็น​เลือด  </span><span class="v1_7_18"><sup id="Exod.7.18" class="v1_7_18">18</sup>ปลา​ใน​แม่‍น้ำ​นั้น​จะ​ตาย และ​แม่‍น้ำ​จะ​เหม็น จน​คน​อียิปต์​ดื่ม​น้ำ​ใน​แม่‍น้ำ​ไนล์​ไม่‍ได้’ ”</span></p>
  <p class="p"><span class="v1_7_19"><sup id="Exod.7.19" class="v1_7_19">19</sup>พระ‍ยาห์‌เวห์​ตรัส​สั่ง​โม‌เสส​อีก​ว่า “จง​บอก​อา‌โรน​ว่า ‘ถือ​ไม้‍เท้า​ของ​ท่าน และ​เหยียด​มือ​ออก​เหนือ​น้ำ​แห่ง​อียิปต์ คือ เหนือ​แม่‍น้ำ ลำ‍คลอง หนอง บึง และ​สระ​ทั้ง‍หมด​ของ​พวก‍เขา น้ำ​จะ​กลาย​เป็น​เลือด จะ​มี​แต่​เลือด​ทั่ว​แผ่น‍ดิน​อียิปต์ แม้​แต่​ใน​ภาชนะ​ไม้​หรือ​ภาชนะ​หิน’ ”</span></p>
  <p class="p"><span class="v1_7_20"><sup id="Exod.7.20" class="v1_7_20">20</sup>โม‌เสส​กับ​อา‌โรน​ก็​ทำ​ตาม​ที่​พระ‍ยาห์‌เวห์​ทรง​บัญชา คือ​ท่าน​ได้​ยก​ไม้‍เท้า​ขึ้น​ตี​น้ำ​ใน​แม่‍น้ำ​ไนล์​เฉพาะ‍พระ‍พักตร์​ฟา‌โรห์​และ​ต่อ‍หน้า​พวก​ข้า‍ราช‌การ แล้ว​น้ำ​ใน​แม่‍น้ำ​ไนล์​ก็​กลาย​เป็น​เลือด​จน​หมด </span><span class="v1_7_21"><sup id="Exod.7.21" class="v1_7_21">21</sup>ปลา​ใน​แม่‍น้ำ​ไนล์​ก็​ตาย แม่‍น้ำ​ไนล์​ก็​เหม็น และ​คน​อียิปต์​ก็​ดื่ม​น้ำ​ใน​แม่‍น้ำ​ไนล์​นั้น​ไม่‍ได้ มี​เลือด​ทั่ว​แผ่น‍ดิน​อียิปต์ </span><span class="v1_7_22"><sup id="Exod.7.22" class="v1_7_22">22</sup>แต่​พวก​ที่​ใช้​เวท‌มนตร์​คา‌ถา​แห่ง​อียิปต์​ก็​ทำ​ได้​เหมือน‍กัน ด้วย​ศิลปะ​อัน​ลึก‍ลับ​ของ​เขา แต่​พระ‍ทัย​ของ​ฟา‌โรห์​ยัง​กระ‌ด้าง ไม่​ฟัง​ท่าน​ทั้ง‍สอง ซึ่ง​ก็​เป็น​จริง​ดัง​ที่​พระ‍ยาห์‌เวห์​ตรัส​ไว้</span></p>
  <p class="p"><span class="v1_7_23"><sup id="Exod.7.23" class="v1_7_23">23</sup>ฟา‌โรห์​เสด็จ​กลับ​วัง ไม่‍ได้​เอา​พระ‍ทัย​ใส่​ใน​เหตุ‍การณ์​ครั้ง‍นี้ </span><span class="v1_7_24"><sup id="Exod.7.24" class="v1_7_24">24</sup>คน​อียิปต์​ทั้ง‍หมด​พา​กัน​ขุด​หลุม​ตาม​ริม​แม่‍น้ำ​ไนล์​หา​น้ำ‍ดื่ม เพราะ​พวก‍เขา​ดื่ม​น้ำ​ใน​แม่‍น้ำ​ไนล์​ไม่‍ได้</span></p>
  <p class="p"><span class="v1_7_25"><sup id="Exod.7.25" class="v1_7_25">25</sup>เจ็ด​วัน​ผ่าน​ไป​นับ‍ตั้ง‍แต่​พระ‍ยาห์‌เวห์​ทรง​บัน‌ดาล​ให้​แม่‍น้ำ​ไนล์​เป็น​เลือด</span></p>
</div>
<h2 id="Exod.8">อพยพ 8</h2>
<div class="chapter">
  <h3 class="s">ภัย‍พิบัติ​ที่​สอง: ฝูง‍กบ</h3>
  <p class="p"><span class="v1_8_1"><sup id="Exod.8.1" class="v1_8_1">1</sup>พระ‍ยาห์‌เวห์​ตรัส​กับ​โม‌เสส​ว่า “จง​ไป​หา​ฟา‌โรห์​บอก​ว่า ‘พระ‍ยาห์‌เวห์​ตรัส​ดัง‍นี้​ว่า “จง​ปล่อย​ประ‌ชา‍กร​ของ​เรา​ไป​นมัส‌การ​เรา </span><span class="v1_8_2"><sup id="Exod.8.2" class="v1_8_2">2</sup>ถ้า​เจ้า​ไม่​ยอม​ปล่อย​ไป นี่‍แน่ะ เรา​จะ​ให้​ฝูง‍กบ​ลง‍โทษ​ทั่ว​เขต‍แดน​ของ​เจ้า </span><span class="v1_8_3"><sup id="Exod.8.3" class="v1_8_3">3</sup>ฝูง‍กบ​จะ​เต็ม​ทั้ง​แม่‍น้ำ​ไนล์ จะ​ขึ้น​มา​อยู่​ใน​วัง ใน​ห้อง‍นอน และ​บน​ที่​นอน​ของ​เจ้า ใน​บ้าน​ของ​พวก​ข้า‍ราช‌การ ตาม​ตัว​พล‍เมือง  ใน​เตา‍ปิ้ง‍ขนม และ​ใน​อ่าง​ขยำ​แป้ง​ของ​เจ้า​ด้วย </span><span class="v1_8_4"><sup id="Exod.8.4" class="v1_8_4">4</sup>ฝูง‍กบ​นั้น​จะ​ขึ้น​มา​ที่​ตัว​เจ้า ตัว​พล‍เมือง​และ​ตัว​ข้า‍ราช‌การ​ทั้ง‍หมด​ของ​เจ้า” ’ ” </span><span class="v1_8_5"><sup id="Exod.8.5" class="v1_8_5">5</sup>แล้ว​พระ‍ยาห์‌เวห์​ตรัส​กับ​โม‌เสส​ว่า “จง​บอก​อา‌โรน​ให้​เหยียด​มือ​ที่​ถือ​ไม้‍เท้า​ออก​เหนือ​แม่‍น้ำ ลำ‍คลอง หนอง บึง ให้​ฝูง‍กบ​ขึ้น​มา​บน​แผ่น‍ดิน​อียิปต์” </span><span class="v1_8_6"><sup id="Exod.8.6" class="v1_8_6">6</sup>อา‌โรน​ก็​เหยียด​มือ​ออก​เหนือ​พื้น​น้ำ​ต่างๆ ของ​อียิปต์ กบ​ก็​ขึ้น​มา​เต็ม​แผ่น‍ดิน​อียิปต์ </span><span class="v1_8_7"><sup id="Exod.8.7" class="v1_8_7">7</sup>ฝ่าย​พวก​ที่​ใช้​เวท‌มนตร์​คา‌ถา​ก็​ทำ​ตาม​ศิลปะ​อัน​ลึก‍ลับ​ของ​พวก‍เขา ให้​มี​ฝูง‍กบ​ขึ้น​มา​บน​แผ่น‍ดิน​อียิปต์​เหมือน‍กัน</span></p>
  <p class="p"><span class="v1_8_8"><sup id="Exod.8.8" class="v1_8_8">8</sup>ฟา‌โรห์​ตรัส​เรียก​โม‌เสส​กับ​อา‌โรน​มา​ว่า “เจ้า​ทั้ง‍สอง​จง​วิง‍วอน​พระ‍ยาห์‌เวห์ ขอ​ทรง​บัน‌ดาล​ให้​ฝูง‍กบ​ไป​เสีย​จาก​เรา​และ​จาก​พล‍เมือง​ของ​เรา แล้ว​เรา​จะ​ยอม​ปล่อย​ให้​คน​อิสรา‌เอล​ไป​ถวาย​สัตว‌บูชา​แด่​พระ‍ยาห์‌เวห์”</span></p>
  <p class="p"><span class="v1_8_9"><sup id="Exod.8.9" class="v1_8_9">9</sup>โม‌เสส​จึง​ทูล​ฟา‌โรห์​ว่า “เวลา​ไหน​ที่​ฝ่า‍พระ‍บาท​มี​พระ‍ประ‌สงค์​ให้​ข้า‍พระ‍บาท​วิง‍วอน​ต่อ​พระ‍เจ้า​เพื่อ​ฝ่า‍พระ‍บาท ข้า‍ราช‌บริ‌พาร​และ​พล‍เมือง​ของ​ฝ่า‍พระ‍บาท เพื่อ​กำ‍จัด​ฝูง‍กบ​ไป​จาก​ฝ่า‍พระ‍บาท​และ​บ้าน‍เรือน​ของ​ฝ่า‍พระ‍บาท ให้​เหลือ​อยู่​แต่​ใน​แม่‍น้ำ​ไนล์ ก็​โปรด​บัญชา​ข้า‍พระ‍บาท​เถิด”</span></p>
  <p class="p"><span class="v1_8_10"><sup id="Exod.8.10" class="v1_8_10">10</sup>ฟา‌โรห์​ตรัส​ตอบ​ว่า “พรุ่ง‍นี้”</span></p>
  <p class="p"><span class="v1_8_10">โม‌เสส​จึง​ทูล​ว่า “จะ​เป็น​ไป​ตาม​พระ‍ดำรัส เพื่อ​ฝ่า‍พระ‍บาท​จะ​ได้​ทราบ​ว่า ไม่‍มี​ใคร​เหมือน​พระ‍ยาห์‌เวห์​พระ‍เจ้า​ของ​พวก‍ข้า‍พระ‍บาท </span><span class="v1_8_11"><sup id="Exod.8.11" class="v1_8_11">11</sup>ฝูง‍กบ​จะ​ไป​จาก​ฝ่า‍พระ‍บาท จาก​บ้าน‍เรือน​ของ​ฝ่า‍พระ‍บาท จาก​ข้า‍ราช‌บริ‌พาร​และ​พล‍เมือง​ของ​ฝ่า‍พระ‍บาท เหลือ​อยู่​แต่​ใน​แม่‍น้ำ​ไนล์” </span><span class="v1_8_12"><sup id="Exod.8.12" class="v1_8_12">12</sup>โม‌เสส​กับ​อา‌โรน​ทูล​ลา​ฟา‌โรห์​ไป แล้ว​โม‌เสส​ร้อง‍ทูล​พระ‍ยาห์‌เวห์​เรื่อง​ฝูง‍กบ​ที่​ทรง​ให้​มา​รบ‍กวน​ฟา‌โรห์ </span></p>
  <p class="p"><span class="v1_8_13"><sup id="Exod.8.13" class="v1_8_13">13</sup>พระ‍ยาห์‌เวห์​ทรง​ทำ​ตาม​คำ​กราบ‍ทูล​ของ​โม‌เสส ฝูง‍กบ​เหล่า‍นั้น​ก็​ตาย​เกลื่อน​บ้าน เกลื่อน​ลาน‍บ้าน​และ​ทุ่ง‍นา </span><span class="v1_8_14"><sup id="Exod.8.14" class="v1_8_14">14</sup>พวก‍เขา​เก็บ​ซาก​กบ​เป็น​กองๆ แผ่น‍ดิน​ก็​เหม็น‍ตลบ</span></p>
  <p class="p"><span class="v1_8_15"><sup id="Exod.8.15" class="v1_8_15">15</sup>เมื่อ​ฟา‌โรห์​ทรง​ทราบ​ว่า​ความ​เดือด‍ร้อน​บรร‌เทา​ลง​แล้ว ก็​มี​พระ‍ทัย​กระ‌ด้าง​อีก และ​ไม่​ทรง​ยอม​เชื่อ‍ฟัง​โม‌เสส​กับ​อา‌โรน จริง​ดัง​ที่​พระ‍ยาห์‌เวห์​ตรัส​ไว้​แล้ว</span></p>
  <h3 class="s">ภัย‍พิบัติ​ที่​สาม: ฝูง‍ริ้น</h3>
  <p class="p"><span class="v1_8_16"><sup id="Exod.8.16" class="v1_8_16">16</sup>พระ‍ยาห์‌เวห์​ตรัส​กับ​โม‌เสส​ว่า “จง​บอก​อา‌โรน​ว่า ‘จง​ยื่น​ไม้‍เท้า​ตี​ผง‍คลี​ดิน​ให้​กลาย​เป็น​ตัว​ริ้น​ทั่ว​แผ่น‍ดิน​อียิปต์’ ” </span><span class="v1_8_17"><sup id="Exod.8.17" class="v1_8_17">17</sup>ท่าน​ทั้ง‍สอง​ก็​ทำ​ตาม อา‌โรน​เหยียด​มือ​ออก​ยก​ไม้‍เท้า​ตี​ผง‍คลี​ดิน ก็​มี​ริ้น​มา​ตอม​มนุษย์​และ​สัตว์ ผง‍คลี​ดิน​ทั้ง‍หมด​กลาย​เป็น​ริ้น​ทั่ว​แผ่น‍ดิน​อียิปต์ </span><span class="v1_8_18"><sup id="Exod.8.18" class="v1_8_18">18</sup>ส่วน​พวก​ที่​ใช้​เวท‌มนตร์​คา‌ถา​ก็​พยา‌ยาม​ใช้​ศิลปะ​อัน​ลึก‍ลับ​ของ​พวก‍เขา เพื่อ​ทำ​ให้​เกิด​ริ้น แต่​ก็​ทำ​ไม่‍ได้ ริ้น​ก็​พา​กัน​มา​ตอม​มนุษย์​และ​สัตว์ </span><span class="v1_8_19"><sup id="Exod.8.19" class="v1_8_19">19</sup>พวก​ที่​ใช้​เวท‌มนตร์​คา‌ถา​จึง​ทูล​ฟา‌โรห์​ว่า “นี่​เป็น​กิจ‍การ​ของ​พระ‍เจ้า”  แต่​ฟา‌โรห์​มี​พระ‍ทัย​กระ‌ด้าง ไม่​ยอม​ฟัง​พวก‍เขา จริง​ดัง​ที่​พระ‍ยาห์‌เวห์​ตรัส​ไว้​แล้ว</span></p>
  <h3 class="s">ภัย‍พิบัติ​ที่​สี่: ฝูง​เหลือบ</h3>
  <p class="p"><span class="v1_8_20"><sup id="Exod.8.20" class="v1_8_20">20</sup>พระ‍ยาห์‌เวห์​ตรัส​กับ​โม‌เสส​ว่า “จง​ลุก‍ขึ้น​แต่‍เช้า​แล้ว​ไป​คอย​เข้า‍เฝ้า​ฟา‌โรห์ ฟา‌โรห์​กำลัง​มา​ยัง​แม่‍น้ำ แล้ว​เจ้า​จง​บอก​เขา​ว่า ‘พระ‍ยาห์‌เวห์​ตรัส​ดัง‍นี้​ว่า “จง​ปล่อย​ประ‌ชา‍กร​ของ​เรา​ไป​นมัส‌การ​เรา </span><span class="v1_8_21"><sup id="Exod.8.21" class="v1_8_21">21</sup>เพราะ​ถ้า​ไม่​ปล่อย​ประ‌ชา‍กร​ของ​เรา​ไป นี่‍แน่ะ เรา​จะ​ใช้​ฝูง​เหลือบ​มา​ตอม​เจ้า ตอม​ข้า‍ราช‌บริ‌พาร​และ​พล‍เมือง​ของ​เจ้า​ด้วย ฝูง​เหลือบ​จะ​เข้า​ไป​ใน​บ้าน‍เรือน​ของ​เจ้า บ้าน‍เรือน​ของ​คน​อียิปต์​จะ​เต็ม‍ไป‍ด้วย​ฝูง​เหลือบ​แม้​กระ‌ทั่ง​พื้น‍ดิน​ที่​เขา​อยู่​นั้น </span><span class="v1_8_22"><sup id="Exod.8.22" class="v1_8_22">22</sup>ใน​วัน‍นั้น​เรา​จะ​กัน​แผ่น‍ดิน​โก‌เชน  ที่​ประ‌ชา‍กร​ของ​เรา​อาศัย​อยู่​นั้น​ออก ไม่‍ให้​มี​ฝูง​เหลือบ​ที่​นั่น เพื่อ​เจ้า​จะ​ได้​รู้​ว่า​เรา​คือ​ยาห์‌เวห์​ผู้​สถิต​ท่าม‍กลาง​แผ่น‍ดิน​นั้น </span><span class="v1_8_23"><sup id="Exod.8.23" class="v1_8_23">23</sup>เรา​จะ​แบ่ง​เขต‍แดน​ระหว่าง​ประ‌ชา‍กร​ของ​เรา​กับ​ประ‌ชา‍กร​ของ​เจ้า หมาย‍สำคัญ​นี้​จะ​เกิด‍ขึ้น​ใน​วัน‍พรุ่ง‍นี้” ’ ” </span><span class="v1_8_24"><sup id="Exod.8.24" class="v1_8_24">24</sup>แล้ว​พระ‍ยาห์‌เวห์​ก็​ทรง​ทำ​ดัง‍นั้น เหลือบ​ฝูง​ใหญ่​มาก​เข้า​ไป​ใน​พระ‍ราช‌วัง​ของ​ฟา‌โรห์ ใน​บ้าน‍เรือน​ข้า‍ราช‌การ และ​ทั่ว​แผ่น‍ดิน​อียิปต์ แผ่น‍ดิน​ก็​เสีย‍หาย​ย่อย‍ยับ​เพราะ​ฝูง​เหลือบ</span></p>
  <p class="p"><span class="v1_8_25"><sup id="Exod.8.25" class="v1_8_25">25</sup>ฟา‌โรห์​จึง​ตรัส​เรียก​โม‌เสส​กับ​อา‌โรน​มา แล้ว​มี​รับ‍สั่ง​ว่า “จง​ไป​ถวาย​สัตว‌บูชา​แด่​พระ‍เจ้า​ของ​พวก‍เจ้า​ใน​เขต​แผ่น‍ดิน​นี้”</span></p>
  <p class="p"><span class="v1_8_26"><sup id="Exod.8.26" class="v1_8_26">26</sup>โม‌เสส​ทูล​ว่า “การ​ทำ​เช่น​นั้น​ไม่​เหมาะ เพราะ​พวก‍ข้า‍พระ‍บาท​ต้อง​ถวาย​สัตว‌บูชา​แด่​พระ‍ยาห์‌เวห์​พระ‍เจ้า​ของ​พวก‍ข้า‍พระ‍บาท ซึ่ง​เป็น​สิ่ง‍พึง‍รัง‍เกียจ​ของ​คน​อียิปต์  ดู‍สิ ถ้า​พวก‍ข้า‍พระ‍บาท​ถวาย​สัตว‌บูชา​ต่อ‍หน้า​พวก‍เขา พวก‍เขา​จะ​ไม่​เอา​ก้อน‍หิน​ขว้าง​หรือ? </span><span class="v1_8_27"><sup id="Exod.8.27" class="v1_8_27">27</sup>พวก‍ข้า‍พระ‍บาท​ต้อง​เดิน​ทาง​ไป​ใน​ถิ่น‍ทุร‌กัน‌ดาร​เป็น​ระยะ​ทาง​สาม​วัน และ​ถวาย​สัตว‌บูชา​แด่​พระ‍ยาห์‌เวห์​พระ‍เจ้า​ของ​พวก‍ข้า‍พระ‍บาท​ตาม​ที่​ทรง​บัญชา”</span></p>
  <p class="p"><span class="v1_8_28"><sup id="Exod.8.28" class="v1_8_28">28</sup>ฟา‌โรห์​จึง​ตรัส​ว่า “เรา​จะ​ปล่อย​พวก‍เจ้า​ไป เพื่อ​ถวาย​สัตว‌บูชา​แด่​พระ‍ยาห์‌เวห์​พระ‍เจ้า​ของ​เจ้า​ใน​ถิ่น‍ทุร‌กัน‌ดาร เพียง​แต่​อย่า​ไป​ไกล​นัก จง​วิง‍วอน​เพื่อ​เรา​ด้วย”</span></p>
  <p class="p"><span class="v1_8_29"><sup id="Exod.8.29" class="v1_8_29">29</sup>โม‌เสส​จึง​ทูล​ว่า “เมื่อ​ข้า‍พระ‍บาท​ทูล​ลา​ฝ่า‍พระ‍บาท​ไป ข้า‍พระ‍บาท​จะ​อธิษ‌ฐาน​ทูล​พระ‍ยาห์‌เวห์ ขอ​ให้​ฝูง​เหลือบ​ไป​จาก​ฟา‌โรห์ จาก​ข้า‍ราช‌การ​และ​จาก​พล‍เมือง​ใน​เวลา​พรุ่ง‍นี้ แต่​ขอ​อย่า​ทรง​กลับ​คำ​อีก ไม่​ยอม​ปล่อย​ประ‌ชา‍กร​ไป​ถวาย​สัตว‌บูชา​แด่​พระ‍ยาห์‌เวห์” </span><span class="v1_8_30"><sup id="Exod.8.30" class="v1_8_30">30</sup>โม‌เสส​ทูล​ลา​ฟา‌โรห์​ไป แล้ว​ก็​อธิษ‌ฐาน​ต่อ​พระ‍ยาห์‌เวห์ </span><span class="v1_8_31"><sup id="Exod.8.31" class="v1_8_31">31</sup>พระ‍ยาห์‌เวห์​ทรง​ทำ​ตาม​คำ​กราบ‍ทูล​ของ​โม‌เสส ทรง​ให้​ฝูง​เหลือบ​ไป​จาก​ฟา‌โรห์ จาก​ข้า‍ราช‌การ​และ​จาก​พล‍เมือง ไม่​เหลือ​อยู่​สัก​ตัว​เดียว</span></p>
  <p class="p"><span class="v1_8_32"><sup id="Exod.8.32" class="v1_8_32">32</sup>แต่​ฟา‌โรห์​ก็​กลับ​มี​พระ‍ทัย​แข็ง​กระ‌ด้าง​อีก​ใน​คราว‍นี้ ไม่​ทรง​ปล่อย​ประ‌ชา‍กร​ไป</span></p>
</div>
<h2 id="Exod.9">อพยพ 9</h2>
<div class="chapter">
  <h3 class="s">ภัย‍พิบัติ​ที่​ห้า: โรค​ระบาด​ใน​ฝูง‍สัตว์</h3>
  <p class="p"><span class="v1_9_1"><sup id="Exod.9.1" class="v1_9_1">1</sup>พระ‍ยาห์‌เวห์​จึง​ตรัส​กับ​โม‌เสส​ว่า “ไป​หา​ฟา‌โรห์​บอก​ว่า พระ‍ยาห์‌เวห์ พระ‍เจ้า​ของ​คน​ฮีบรู​ตรัส​ดัง‍นี้​ว่า ‘จง​ปล่อย​ประ‌ชา‍กร​ของ​เรา​ไป​นมัส‌การ​เรา </span><span class="v1_9_2"><sup id="Exod.9.2" class="v1_9_2">2</sup>เพราะ​ถ้า​เจ้า​ไม่​ยอม​ปล่อย แต่​ยัง​หน่วง‍เหนี่ยว​ไว้ </span><span class="v1_9_3"><sup id="Exod.9.3" class="v1_9_3">3</sup>นี่‍แน่ะ พระ‍หัตถ์​ของ​พระ‍ยาห์‌เวห์​จะ​ทำ​ให้​ฝูง‍ปศุ‌สัตว์​ใน​ทุ่ง‍นา ฝูง​ม้า ฝูง‍ลา ฝูง‍อูฐ ฝูง‍โค และ​ฝูง‍แพะ‍แกะ เป็น​โรค​ระบาด​ร้าย‍แรง </span><span class="v1_9_4"><sup id="Exod.9.4" class="v1_9_4">4</sup>แต่​พระ‍ยาห์‌เวห์​จะ​ทรง​ทำ​ต่อ​ฝูง‍ปศุ‌สัตว์​ของ​อิสรา‌เอล​ต่าง​กับ​ฝูง‍ปศุ‌สัตว์​ของ​อียิปต์ สัตว์​ทุก​ตัว​ของ​คน​อิสรา‌เอล​จะ​ไม่​ตาย’ ” </span><span class="v1_9_5"><sup id="Exod.9.5" class="v1_9_5">5</sup>พระ‍ยาห์‌เวห์​ทรง​กำ‌หนด​เวลา​ไว้​ว่า “พรุ่ง‍นี้​เรา​จะ​ทำ​สิ่ง‍นี้​ใน​แผ่น‍ดิน”</span></p>
  <p class="p"><span class="v1_9_6"><sup id="Exod.9.6" class="v1_9_6">6</sup>แล้ว​พระ‍ยาห์‌เวห์​ทรง​ทำ​สิ่ง‍นี้​ใน​วัน​ต่อ‍มา ฝูง‍ปศุ‌สัตว์​ของ​คน​อียิปต์​ก็​ตาย​หมด แต่​ฝูง‍ปศุ‌สัตว์​ของ​คน​อิสรา‌เอล​ไม่​ตาย​สัก​ตัว​เดียว </span><span class="v1_9_7"><sup id="Exod.9.7" class="v1_9_7">7</sup>ฟา‌โรห์​ทรง​ใช้​คน​ไป​ดู​และ​พบ​ว่า ฝูง‍ปศุ‌สัตว์​ของ​อิสรา‌เอล​ไม่​ตาย​สัก​ตัว​เดียว แต่​พระ‍ทัย​ของ​ฟา‌โรห์​ยัง​แข็ง​กระ‌ด้าง ไม่​ทรง​ยอม​ปล่อย​ให้​ประ‌ชา‍กร​ไป</span></p>
  <h3 class="s">ภัย‍พิบัติ​ที่​หก: ฝี‍พุ‍พอง</h3>
  <p class="p"><span class="v1_9_8"><sup id="Exod.9.8" class="v1_9_8">8</sup>พระ‍ยาห์‌เวห์​ตรัส​กับ​โม‌เสส​และ​อา‌โรน​ว่า “พวก‍เจ้า​จง​กำ​เขม่า​จาก​เตา​ให้​เต็ม​กำ‍มือ แล้ว​ให้​โม‌เสส​ซัด​ขึ้น​ไป​ใน​อากาศ​ต่อ‍หน้า​ฟา‌โรห์ </span><span class="v1_9_9"><sup id="Exod.9.9" class="v1_9_9">9</sup>เขม่า​นั้น​จะ​กลาย​เป็น​ฝุ่น​ปลิว​ไป​ทั่ว​แผ่น‍ดิน​อียิปต์ แล้ว​ทำ​ให้​เกิด​เป็น​ฝี‍พุ‍พอง​แตก​ลาม​ทั้ง​ตัว​คน​และ​สัตว์​ทั่ว​แผ่น‍ดิน​อียิปต์” </span><span class="v1_9_10"><sup id="Exod.9.10" class="v1_9_10">10</sup>ท่าน​ทั้ง‍สอง​จึง​กำ​เขม่า​จาก​เตา​ไป​ยืน​อยู่​เฉพาะ‍พระ‍พักตร์​ฟา‌โรห์ พอ​โม‌เสส​ซัด​เขม่า​ขึ้น​ไป​ใน​ท้อง‍ฟ้า เขม่า​นั้น​ก็​ทำ​ให้​เกิด​ฝี‍พุ‍พอง​แตก​ลาม​ไป​ทั้ง​ตัว​คน​และ​สัตว์  </span><span class="v1_9_11"><sup id="Exod.9.11" class="v1_9_11">11</sup>ส่วน​พวก​ที่​ใช้​เวท‌มนตร์​คา‌ถา​ไม่​สามารถ​ยืน​อยู่​ต่อ‍หน้า​โม‌เสส​ได้​เนื่อง‍จาก​ฝี​นั้น เพราะ​ฝี​แผ่​ลาม​ไป​ยัง​พวก​ที่​ใช้​เวท‌มนตร์​คา‌ถา​และ​คน​อียิปต์​ทั้ง‍หมด </span><span class="v1_9_12"><sup id="Exod.9.12" class="v1_9_12">12</sup>แต่​พระ‍ยาห์‌เวห์​ทรง​ให้​พระ‍ทัย​ของ​ฟา‌โรห์​กระ‌ด้าง ไม่​ยอม​ฟัง​โม‌เสส​และ​อา‌โรน จริง​ดัง​ที่​พระ‍ยาห์‌เวห์​ตรัส​กับ​โม‌เสส​ไว้​แล้ว</span></p>
  <h3 class="s">ภัย‍พิบัติ​ที่​เจ็ด: ฟ้า‍ร้อง​และ​ลูก‍เห็บ</h3>
  <p class="p"><span class="v1_9_13"><sup id="Exod.9.13" class="v1_9_13">13</sup>พระ‍ยาห์‌เวห์​ตรัส​กับ​โม‌เสส​ว่า “จง​ลุก‍ขึ้น​แต่‍เช้า​ไป​ยืน​ต่อ‍หน้า​ฟา‌โรห์ แล้ว​บอก​เขา​ว่า ‘พระ‍ยาห์‌เวห์ พระ‍เจ้า​ของ​คน​ฮีบรู​ตรัส​ดัง‍นี้​ว่า “จง​ปล่อย​ประ‌ชา‍กร​ของ​เรา​ไป​นมัส‌การ​เรา </span><span class="v1_9_14"><sup id="Exod.9.14" class="v1_9_14">14</sup>เพราะ​คราว‍นี้​เรา​จะ​บัน‌ดาล​ให้​เกิด​ภัย‍พิบัติ​ต่างๆ กับ​เจ้า กับ​ข้า‍ราช‌การ และ​กับ​พล‍เมือง​ของ​เจ้า เพื่อ​เจ้า​จะ​รู้​แน่​ว่า ทั่ว‍โลก​ไม่‍มี​ใคร​เสมอ​เหมือน​เรา </span><span class="v1_9_15"><sup id="Exod.9.15" class="v1_9_15">15</sup>เรา​จะ​เหยียด​มือ​ออก​ประ‌หาร​เจ้า​และ​พล‍เมือง​ของ​เจ้า​ด้วย​โรค​ระบาด แล้ว​เจ้า​จะ​ถูก​ขจัด​ออก​จาก​แผ่น‍ดิน​โลก </span><span class="v1_9_16"><sup id="Exod.9.16" class="v1_9_16">16</sup>แต่​เหตุ​ที่​เรา​ให้​เจ้า​มี​ชีวิต​อยู่ ก็​เพื่อ​จะ​ให้​เจ้า​เห็น​ฤทธา‌นุ‌ภาพ​ของ​เรา และ​นาม​ของ​เรา​จะ​ได้​เลื่อง‍ลือ​ไป​ทั่ว‍โลก  </span><span class="v1_9_17"><sup id="Exod.9.17" class="v1_9_17">17</sup>เจ้า​ยัง​ถือ​ทิฐิ​ต่อ‍สู้​ประ‌ชา‍กร​ของ​เรา ไม่​ยอม​ปล่อย​พวก‍เขา​ไป </span><span class="v1_9_18"><sup id="Exod.9.18" class="v1_9_18">18</sup>นี่‍แน่ะ พรุ่ง‍นี้​ประ‌มาณ​เวลา‍นี้ เรา​จะ​ให้​ลูก‍เห็บ​ตก​ลง‍มา​อย่าง​หนัก อย่าง​ที่​ไม่​เคย​มี​ใน​อียิปต์ ตั้ง‍แต่​เริ่ม​สร้าง​บ้าน​เมือง​มา​จน​บัด‍นี้ </span><span class="v1_9_19"><sup id="Exod.9.19" class="v1_9_19">19</sup>เพราะ‍ฉะนั้น จง​สั่ง​ให้​ต้อน​ฝูง‍สัตว์​และ​สาร‌พัด​ที่​เจ้า​มี​อยู่​ใน​ทุ่ง‍นา​ให้​เข้า​ที่​กำ‌บัง เพราะ​คน​และ​สัตว์​ที่​พบ​ใน​ทุ่ง‍นา​ที่​ไม่‍ได้​ถูก​รวบ​เข้า​ไว้​ใน​บ้าน จะ​โดน​ลูก‍เห็บ​ตาย​หมด” ’ ”</span></p>
  <p class="p"><span class="v1_9_20"><sup id="Exod.9.20" class="v1_9_20">20</sup>บรร‌ดา​ข้า‍ราช‌การ​ของ​ฟา‌โรห์​ที่​เกรง‍กลัว​พระ‍ดำรัส​ของ​พระ‍ยาห์‌เวห์ ก็​ให้​ทาส​และ​ฝูง‍ปศุ‌สัตว์​ของ​ตน​หลบ​เข้า​ไป​ใน​บ้าน </span><span class="v1_9_21"><sup id="Exod.9.21" class="v1_9_21">21</sup>แต่​ผู้​ที่​ไม่​สน‍ใจ​พระ‍ดำรัส​ของ​พระ‍ยาห์‌เวห์​ก็​ปล่อย​ให้​ทาส​และ​ฝูง‍ปศุ‌สัตว์​ของ​ตน​อยู่​ใน​ทุ่ง‍นา</span></p>
  <p class="p"><span class="v1_9_22"><sup id="Exod.9.22" class="v1_9_22">22</sup>พระ‍ยาห์‌เวห์​ตรัส​กับ​โม‌เสส​ว่า “จง​ชู​มือ​ขึ้น​ยัง​ท้อง‍ฟ้า​เพื่อ​ลูก‍เห็บ​จะ​ตก​ลง‍มา​ทั่ว​แผ่น‍ดิน​อียิปต์ บน​มนุษย์ บน​สัตว์ และ​บน​ผัก‍หญ้า​ทุก‍อย่าง​ซึ่ง​อยู่​ใน​ทุ่ง‍นา​ใน​แผ่น‍ดิน​อียิปต์”</span></p>
  <p class="p"><span class="v1_9_23"><sup id="Exod.9.23" class="v1_9_23">23</sup>โม‌เสส​ก็​ชู​ไม้‍เท้า​ขึ้น​ยัง​ท้อง‍ฟ้า แล้ว​พระ‍ยาห์‌เวห์​ทรง​บัน‌ดาล​ให้​มี​เสียง​ฟ้า‍ร้อง มี​ลูก‍เห็บ และ​ไฟ​ตก​บน​แผ่น‍ดิน พระ‍ยาห์‌เวห์​ทรง​ให้​ลูก‍เห็บ​ตก​บน​แผ่น‍ดิน​อียิปต์ </span><span class="v1_9_24"><sup id="Exod.9.24" class="v1_9_24">24</sup>มี​ลูก‍เห็บ​กับ​ไฟ‍แลบ ท่าม‍กลาง​ลูก‍เห็บ​อย่าง​ต่อ‍เนื่อง ลูก‍เห็บ​ตก​หนัก​มาก​ทั่ว​แผ่น‍ดิน​อียิปต์​อย่าง​ที่​ไม่​เคย​มี​นับ‍ตั้ง‍แต่​เริ่ม​ตั้ง​เป็น​ชาติ​มา </span><span class="v1_9_25"><sup id="Exod.9.25" class="v1_9_25">25</sup>ลูก‍เห็บ​ทำ‍ลาย​ทุก‍อย่าง​ที่​อยู่​ใน​ทุ่ง‍นา​ทั่ว​แผ่น‍ดิน​อียิปต์​ทั้ง​คน​และ​สัตว์ ลูก‍เห็บ​ทำ‍ลาย​ผัก‍หญ้า​ทุก‍อย่าง​ใน​ทุ่ง‍นา​และ​หัก​โค่น​ต้น‍ไม้​ทุก​ต้น​ใน​ทุ่ง‍นา </span><span class="v1_9_26"><sup id="Exod.9.26" class="v1_9_26">26</sup>เว้น‍แต่​แผ่น‍ดิน​โก‌เชน​ซึ่ง​ชน‍ชาติ​อิสรา‌เอล​อยู่​นั้น ไม่‍มี​ลูก‍เห็บ​ตก​เลย</span></p>
  <p class="p"><span class="v1_9_27"><sup id="Exod.9.27" class="v1_9_27">27</sup>ฟา‌โรห์​จึง​ทรง​ใช้​คน​ไป​เรียก​โม‌เสส​และ​อา‌โรน​มา​เข้า‍เฝ้า แล้ว​ตรัส​ว่า “ครั้ง‍นี้​เรา​ทำ​บาป พระ‍ยาห์‌เวห์​เป็น​ฝ่าย​ถูก เรา​กับ​พล‍เมือง​ของ​เรา​ผิด </span><span class="v1_9_28"><sup id="Exod.9.28" class="v1_9_28">28</sup>ขอ​ท่าน​ทูล​วิง‍วอน​พระ‍ยาห์‌เวห์​ให้​ยุติ​เสียง‍ฟ้า‍ร้อง​และ​ลูก‍เห็บ​เสีย‍ที แล้ว​เรา​จะ​ปล่อย​พวก‍เจ้า​ไป จะ​ไม่​กัก​ไว้​อีก”</span></p>
  <p class="p"><span class="v1_9_29"><sup id="Exod.9.29" class="v1_9_29">29</sup>โม‌เสส​ทูล​ว่า “เมื่อ​ข้า‍พระ‍บาท​ออก​ไป​จาก​เมือง​นี้​แล้ว ข้า‍พระ‍บาท​จะ​ยก​มือ​ทูล​พระ‍ยาห์‌เวห์ เสียง​ฟ้า‍ร้อง​ก็​จะ​เงียบ และ​จะ​ไม่‍มี​ลูก‍เห็บ​ตก​อีก เพื่อ​ฝ่า‍พระ‍บาท​จะ​ได้​ทราบ​ว่า โลก​นี้​เป็น​ของ​พระ‍ยาห์‌เวห์ </span><span class="v1_9_30"><sup id="Exod.9.30" class="v1_9_30">30</sup>แต่​ข้า‍พระ‍บาท​ทราบ​อยู่​แล้ว​ว่า ฝ่า‍พระ‍บาท​และ​ข้า‍ราช‌การ​ยัง​ไม่​ยำ‌เกรง​พระ‍ยาห์‌เวห์​พระ‍เจ้า”</span></p>
  <p class="p"><span class="v1_9_31"><sup id="Exod.9.31" class="v1_9_31">31</sup>(ต้น‍ป่าน​และ​ต้น‍ข้าว‍บาร์‌เลย์​ถูก​ลูก‍เห็บ​ทำ‍ลาย เพราะ​ต้น‍ข้าว‍บาร์‌เลย์​กำลัง​ออก​รวง และ​ต้น‍ป่าน​ออก‍ดอก​แล้ว </span><span class="v1_9_32"><sup id="Exod.9.32" class="v1_9_32">32</sup>ส่วน​ต้น‍ข้าว‍สา‌ลี​และ​ต้น‍ข้าว‍ส‌เปลต์​นั้น​ไม่​ถูก​ทำ‍ลาย​เพราะ​งอก​ช้า )</span></p>
  <p class="p"><span class="v1_9_33"><sup id="Exod.9.33" class="v1_9_33">33</sup>เมื่อ​โม‌เสส​ทูล​ลา​ฟา‌โรห์​ไป​จาก​เมือง ก็​ยก​มือ​ขึ้น​กราบ‍ทูล​พระ‍ยาห์‌เวห์ เสียง​ฟ้า‍ร้อง​กับ​ลูก‍เห็บ​นั้น​ก็​หยุด ฝน​ก็​ไม่​ตก​บน​แผ่น‍ดิน​อีก</span></p>
  <p class="p"><span class="v1_9_34"><sup id="Exod.9.34" class="v1_9_34">34</sup>เมื่อ​ฟา‌โรห์​ทรง​ทราบ​ว่า ฝน ลูก‍เห็บ​และ​ฟ้า‍ร้อง​นั้น​หยุด​แล้ว พระ‍องค์​ก็​ทรง​ทำ​ผิด​อีก พระ‍ทัย​แข็ง​กระ‌ด้าง ทั้ง​พระ‍องค์​และ​พวก​ข้า‍ราช‌การ </span><span class="v1_9_35"><sup id="Exod.9.35" class="v1_9_35">35</sup>พระ‍ทัย​ของ​ฟา‌โรห์​กระ‌ด้าง​และ​ไม่​ยอม​ปล่อย​ชน‍ชาติ​อิสรา‌เอล​ไป จริง​ดัง​ที่​พระ‍ยาห์‌เวห์​ตรัส​ผ่าน​ทาง​โม‌เสส</span></p>
</div>
<h2 id="Exod.10">อพยพ 10</h2>
<div class="chapter">
  <h3 class="s">ภัย‍พิบัติ​ที่​แปด: ฝูง​ตั๊ก‌แตน</h3>
  <p class="p"><span class="v1_10_1"><sup id="Exod.10.1" class="v1_10_1">1</sup>พระ‍ยาห์‌เวห์​จึง​ตรัส​กับ​โม‌เสส​ว่า “จง​เข้า​ไป​หา​ฟา‌โรห์ เพราะ​เรา​ได้​ทำ​ให้​ใจ​ของ​เขา​และ​ใจ​ของ​บรร‌ดา​ข้า‍ราช‌การ​ของ​เขา​แข็ง​กระ‌ด้าง เพื่อ​เรา​จะ​ได้​แสดง​หมาย‍สำคัญ​เหล่า‍นี้​ของ​เรา​ท่าม‍กลาง​พวก‍เขา </span><span class="v1_10_2"><sup id="Exod.10.2" class="v1_10_2">2</sup>เพื่อ​เจ้า​จะ​ได้​เล่า​เหตุ‍การณ์​ที่​เรา​ทำ​ใน​อียิปต์​และ​หมาย‍สำคัญ​ต่างๆ ที่​เรา​ทำ​ท่าม‍กลาง​พวก‍เขา​ให้​ลูก‍หลาน​ของ​เจ้า​ฟัง เพื่อ​พวก‍เจ้า​จะ​รู้​ว่า​เรา​คือ​ยาห์‌เวห์”</span></p>
  <p class="p"><span class="v1_10_3"><sup id="Exod.10.3" class="v1_10_3">3</sup>โม‌เสส​และ​อา‌โรน​จึง​ไป​เข้า‍เฝ้า​ฟา‌โรห์​ทูล​ว่า “พระ‍ยาห์‌เวห์​พระ‍เจ้า​ของ​คน​ฮีบรู​ตรัส​ดัง‍นี้​ว่า ‘เจ้า​จะ​ขัด‍ขืน​ไม่​ยอม​อ่อน‍น้อม​ต่อ​เรา​นาน​สัก​เท่า‍ไร? จง​ปล่อย​ประ‌ชา‍กร​ของ​เรา​ไป​นมัส‌การ​เรา </span><span class="v1_10_4"><sup id="Exod.10.4" class="v1_10_4">4</sup>ถ้า​เจ้า​ไม่​ยอม​ปล่อย​ประ‌ชา‍กร​ของ​เรา​ไป นี่‍แน่ะ พรุ่ง‍นี้​เรา​จะ​ให้​ตั๊ก‌แตน​ปา‌ทัง‌ก้า ​เข้า‍มา​ใน​เขต‍แดน​ของ​เจ้า </span><span class="v1_10_5"><sup id="Exod.10.5" class="v1_10_5">5</sup>มัน​จะ​ลง‍มา​เต็ม​ไป​หมด​จน​มอง​ไม่​เห็น​พื้น‍ดิน และ​มัน​จะ​กิน​สิ่ง​ที่​เหลือ​จาก​ลูก‍เห็บ​ทำ‍ลาย และ​มัน​จะ​กิน​ต้น‍ไม้​ทุก​ต้น​ซึ่ง​งอก‍ขึ้น​ให้​เจ้า​ใน​ทุ่ง‍นา​นั้น​จน​หมด </span><span class="v1_10_6"><sup id="Exod.10.6" class="v1_10_6">6</sup>มัน​จะ​เข้า​ไป​ใน​ราช‌วัง ใน​บ้าน‍เรือน​ของ​ข้า‍ราช‌การ​และ​ของ​คน​อียิปต์​จน​เต็ม​หมด อย่าง​ที่​บิดา​และ​ปู่​ทวด​ของ​เจ้า​ไม่​เคย​เห็น​เช่น‍นี้​เลย​ตั้ง‍แต่​เกิด​มา​จน​ทุก​วัน‍นี้’ ” แล้ว​โม‌เสส​ก็​หัน​ออก​ไป​จาก​ฟา‌โรห์</span></p>
  <p class="p"><span class="v1_10_7"><sup id="Exod.10.7" class="v1_10_7">7</sup>บรร‌ดา​ข้า‍ราช‌การ​กราบ‍ทูล​ฟา‌โรห์​ว่า “คน​นี้​จะ​เป็น​บ่วง‍แร้ว​ดัก​เรา​อีก‍นาน‍สัก‍เท่า‍ไร? ขอ​ทรง​ปล่อย​คน​เหล่า‍นั้น​ให้​ไป​นมัส‌การ​พระ‍ยาห์‌เวห์​พระ‍เจ้า​ของ​พวก‍เขา​เถิด ฝ่า‍พระ‍บาท​ทรง​ทราบ​แล้ว​ว่า​อียิปต์​กำลัง​พินาศ​ไม่‍ใช่​หรือ?”</span></p>
  <p class="p"><span class="v1_10_8"><sup id="Exod.10.8" class="v1_10_8">8</sup>โม‌เสส​และ​อา‌โรน​ถูก​นำ​ตัว​เข้า‍เฝ้า​ฟา‌โรห์​อีก พระ‍องค์​จึง​ตรัส​ว่า “จง​ไป​นมัส‌การ​พระ‍ยาห์‌เวห์​พระ‍เจ้า​ของ​เจ้า แต่​ใคร​จะ​ไป​บ้าง?” </span><span class="v1_10_9"><sup id="Exod.10.9" class="v1_10_9">9</sup>โม‌เสส​ทูล​ว่า “พวก‍ข้า‍พระ‍บาท​จะ​พา​กัน​ไป​ทั้ง​คน​หนุ่ม​และ​ผู้‍อาวุโส ทั้ง​บุตร‍ชาย​และ​บุตร‍หญิง และ​ฝูง‍แพะ‍แกะ​และ​ฝูง‍โค เพราะ​พวก‍ข้า‍พระ‍บาท​มี​เทศ‌กาล​เลี้ยง​ถวาย‍เกียรติ​พระ‍ยาห์‌เวห์”</span></p>
  <p class="p"><span class="v1_10_10"><sup id="Exod.10.10" class="v1_10_10">10</sup>ฟา‌โรห์​ตรัส​กับ​เขา​ทั้ง‍สอง​ว่า “พระ‍ยาห์‌เวห์​คง​สถิต​กับ​พวก‍เจ้า​แน่ ถ้า​เรา​ยอม​ให้​พวก‍เจ้า​ไป​กับ​ผู้​หญิง​และ​เด็ก​ด้วย เจ้า​คิด​ไม่​ซื่อ​แล้ว </span><span class="v1_10_11"><sup id="Exod.10.11" class="v1_10_11">11</sup>อนุญาต​ไม่‍ได้ จง​พา​เฉพาะ​ผู้‍ชาย​ไป​นมัส‌การ​พระ‍ยาห์‌เวห์ เพราะ​พวก‍เจ้า​ปรารถ‌นา​เช่น‍นี้​เท่า​นั้น” แล้ว​โม‌เสส​กับ​อา‌โรน​ก็​ถูก​ขับ‍ไล่​ไป​จาก​พระ‍พักตร์​ของ​ฟา‌โรห์</span></p>
  <p class="p"><span class="v1_10_12"><sup id="Exod.10.12" class="v1_10_12">12</sup>พระ‍ยาห์‌เวห์​จึง​ตรัส​กับ​โม‌เสส​ว่า “จง​เหยียด​มือ​ออก​เหนือ​แผ่น‍ดิน​อียิปต์ แล้ว​ฝูง​ตั๊ก‌แตน​จะ​ขึ้น​มา​บน​แผ่น‍ดิน​อียิปต์ และ​กิน​พืช​ผัก​ทุก‍อย่าง​บน​แผ่น‍ดิน​ซึ่ง​เหลือ​จาก​ถูก​ลูก‍เห็บ​ทำ‍ลาย”</span></p>
  <p class="p"><span class="v1_10_13"><sup id="Exod.10.13" class="v1_10_13">13</sup>โม‌เสส​จึง​ยื่น​ไม้‍เท้า​ออก​เหนือ​แผ่น‍ดิน​อียิปต์ พระ‍ยาห์‌เวห์​ก็​ทรง​บัน‌ดาล​ให้​ลม​ตะ‌วัน‍ออก​พัด​มา​เหนือ​แผ่น‍ดิน​ตลอด‍วัน​และ​ตลอด‍คืน พอ​รุ่ง‍เช้า ลม​ตะ‌วัน‍ออก​ก็​หอบ​ฝูง​ตั๊ก‌แตน​มา </span><span class="v1_10_14"><sup id="Exod.10.14" class="v1_10_14">14</sup>ฝูง​ตั๊ก‌แตน​ลง‍มา​ทั่ว​แผ่น‍ดิน​อียิปต์ และ​เกาะ​อยู่​ทั่ว​เขต‍แดน​อียิปต์ แต่​ก่อน​ไม่​เคย​มี​ตั๊ก‌แตน​ฝูง​ใหญ่​อย่าง‍นี้​เลย และ​ต่อ‍ไป​ข้าง‍หน้า​ก็​จะ​ไม่‍มี​อย่าง​นั้น​อีก </span><span class="v1_10_15"><sup id="Exod.10.15" class="v1_10_15">15</sup>พวก‍มัน​ปก‍คลุม​ทั่ว‍พื้น‍แผ่น‍ดิน​จน​มืด​ไป​หมด  มัน​กิน​พืช​ผัก​ทุก‍อย่าง​ใน​แผ่น‍ดิน และ​ผล​ไม้​ทุก‍อย่าง​ซึ่ง​เหลือ​จาก​ถูก​ลูก‍เห็บ​ทำ‍ลาย ไม่‍มี​พืช​ใบ​เขียว​เหลือ​เลย​ทั่ว​แผ่น‍ดิน​อียิปต์ ไม่​ว่า​ต้น‍ไม้​หรือ​ผัก​ใน​ทุ่ง</span></p>
  <p class="p"><span class="v1_10_16"><sup id="Exod.10.16" class="v1_10_16">16</sup>ฟา‌โรห์​ทรง​รีบ​ให้​คน​ไป​ตาม​ตัว​โม‌เสส​และ​อา‌โรน​เข้า‍เฝ้า​แล้ว​ตรัส​ว่า “เรา​ได้​ทำ​บาป​ต่อ​พระ‍ยาห์‌เวห์​พระ‍เจ้า​ของ​เจ้า​และ​ต่อ​เจ้า​ทั้ง‍สอง​ด้วย </span><span class="v1_10_17"><sup id="Exod.10.17" class="v1_10_17">17</sup>ขอ​เจ้า​ยก​โทษ​บาป​ครั้ง‍นี้​ให้​เรา​สัก​ครั้ง​หนึ่ง​เถิด จง​วิง‍วอน​พระ‍ยาห์‌เวห์​พระ‍เจ้า​ของ​เจ้า เพื่อ​พระ‍องค์​จะ​โปรด​ให้​ความ​ตาย​นี้​พ้น​ไป​จาก​เรา”</span></p>
  <p class="p"><span class="v1_10_18"><sup id="Exod.10.18" class="v1_10_18">18</sup>โม‌เสส​ก็​ไป​จาก​ฟา‌โรห์ และ​กราบ‍ทูล​วิง‍วอน​พระ‍ยาห์‌เวห์ </span><span class="v1_10_19"><sup id="Exod.10.19" class="v1_10_19">19</sup>พระ‍ยาห์‌เวห์​จึง​ทรง​เปลี่ยน​กระ‌แส​ลม​ให้​เป็น​พายุ​รุน‍แรง​จาก​ทิศ​ตะ‌วัน‍ตก​หอบ​ฝูง​ตั๊ก‌แตน​ไป​ตก​ใน​ทะเล​แดง ​จน​ไม่​เหลือ​เลย​สัก​ตัว​เดียว​ทั่ว​เขต‍แดน​อียิปต์ </span><span class="v1_10_20"><sup id="Exod.10.20" class="v1_10_20">20</sup>แต่​พระ‍ยาห์‌เวห์​ทรง​บัน‌ดาล​ให้​พระ‍ทัย​ของ​ฟา‌โรห์​กระ‌ด้าง ฟา‌โรห์​จึง​ไม่​ทรง​ยอม​ปล่อย​คน​อิสรา‌เอล​ไป</span></p>
  <h3 class="s">ภัย‍พิบัติ​ที่​เก้า: ความ​มืด</h3>
  <p class="p"><span class="v1_10_21"><sup id="Exod.10.21" class="v1_10_21">21</sup>พระ‍ยาห์‌เวห์​ตรัส​กับ​โม‌เสส​ว่า “จง​ชู​มือ​ของ​เจ้า​ขึ้น​สู่​ท้อง‍ฟ้า เพื่อ​ให้​มี​ความ​มืด​ทั่ว​แผ่น‍ดิน​อียิปต์ เป็น​ความ​มืด​จน​สัมผัส​ได้” </span><span class="v1_10_22"><sup id="Exod.10.22" class="v1_10_22">22</sup>โม‌เสส​จึง​ชู​มือ​ขึ้น​สู่​ท้อง‍ฟ้า แล้ว​ความ​มืด‍ทึบ​ก็​เกิด‍ขึ้น​ทั่ว​แผ่น‍ดิน ​อียิปต์​สาม​วัน </span><span class="v1_10_23"><sup id="Exod.10.23" class="v1_10_23">23</sup>พวก‍เขา​มอง​กัน​ไม่​เห็น ไม่‍มี​ใคร​ลุก​ไป​จาก​ที่​อยู่​ของ​ตน​สาม​วัน แต่​มี​แสง‍สว่าง​อยู่​ใน​ที่​อาศัย​ของ​ชน‍ชาติ​อิสรา‌เอล​ทั้ง‍หมด</span></p>
  <p class="p"><span class="v1_10_24"><sup id="Exod.10.24" class="v1_10_24">24</sup>ฟา‌โรห์​จึง​ทรง​เรียก​โม‌เสส​เข้า‍เฝ้า ตรัส​ว่า “พวก‍เจ้า​จง​ไป​นมัส‌การ​พระ‍ยาห์‌เวห์​เถิด แต่​ให้​ฝูง‍แกะ​และ​ฝูง‍โค​อยู่ ส่วน​เด็กๆ ไป​กับ​พวก‍เจ้า​ได้”</span></p>
  <p class="p"><span class="v1_10_25"><sup id="Exod.10.25" class="v1_10_25">25</sup>โม‌เสส​จึง​กราบ‍ทูล​ว่า “ฝ่า‍พระ‍บาท​ต้อง​ประ‌ทาน​เครื่อง‍สัตว‌บูชา​และ​เครื่อง‍บูชา‍เผา‍ทั้ง‍ตัว​แก่​พวก‍ข้า‍พระ‍บาท​ด้วย เพื่อ​จะ​ได้​เตรียม​ถวาย‍บูชา​ต่อ​พระ‍ยาห์‌เวห์​พระ‍เจ้า​ของ​พวก‍ข้า‍พระ‍บาท </span><span class="v1_10_26"><sup id="Exod.10.26" class="v1_10_26">26</sup>พวก‍ข้า‍พระ‍บาท​ต้อง​นำ​ฝูง‍ปศุ‌สัตว์​ไป​ด้วย ขาด​ไม่‍ได้​สัก​ตัว​เดียว เพราะ​ว่า​จะ​ต้อง​เอา​สัตว์​จาก​ฝูง​เหล่า‍นั้น​ไป​ถวาย​พระ‍ยาห์‌เวห์​พระ‍เจ้า​ของ​พวก‍ข้า‍พระ‍บาท นอก‍จาก‍นี้​พวก‍ข้า‍พระ‍บาท​ยัง​ไม่​ทราบ​ว่า​จะ​ต้อง​เอา​สัตว์​ตัว​ไหน​ถวาย​พระ‍ยาห์‌เวห์​จน‍กว่า​จะ​ถึง​ที่​นั่น”</span></p>
  <p class="p"><span class="v1_10_27"><sup id="Exod.10.27" class="v1_10_27">27</sup>แต่​พระ‍ยาห์‌เวห์​ทรง​ทำ​ให้​พระ‍ทัย​ฟา‌โรห์​กระ‌ด้าง ฟา‌โรห์​จึง​ไม่​ทรง​ยอม​ปล่อย​พวก‍เขา​ไป </span><span class="v1_10_28"><sup id="Exod.10.28" class="v1_10_28">28</sup>ฟา‌โรห์​มี​รับ‍สั่ง​แก่​โม‌เสส​ว่า “ไป​ให้​พ้น ระวัง​ตัว​ให้​ดี​เถอะ อย่า​มา​ให้​เรา​เห็น​หน้า​อีก​เลย เพราะ​ถ้า​เจ้า​เห็น​หน้า​เรา​วัน‍ไหน เจ้า​จะ​ตาย​วัน‍นั้น”</span></p>
  <p class="p"><span class="v1_10_29"><sup id="Exod.10.29" class="v1_10_29">29</sup>โม‌เสส​จึง​กราบ‍ทูล​ว่า “ฝ่า‍พระ‍บาท​ตรัส​ถูก​แล้ว ข้า‍พระ‍บาท​จะ​ไม่​มา​ให้​ฝ่า‍พระ‍บาท​เห็น​หน้า​อีก​เลย”</span></p>
</div>
<h2 id="Exod.11">อพยพ 11</h2>
<div class="chapter">
  <h3 class="s">คำ‍เตือน​ถึง​ภัย‍พิบัติ​สุด‍ท้าย</h3>
  <p class="p"><span class="v1_11_1"><sup id="Exod.11.1" class="v1_11_1">1</sup>พระ‍ยาห์‌เวห์​ตรัส​กับ​โม‌เสส​ว่า “เรา​จะ​นำ​ภัย‍พิบัติ​มา​สู่​ฟา‌โรห์​และ​อียิปต์​อีก​อย่าง​เดียว หลัง‍จาก​นั้น​ฟา‌โรห์​จะ​ปล่อย​พวก‍เจ้า​ไป​จาก​ที่​นี่ เมื่อ​เขา​ปล่อย​พวก‍เจ้า​ไป เขา​จะ​ไล่​พวก‍เจ้า​ออก​จาก​ที่​นี่​จน​หมด​อย่าง​แน่‍นอน </span><span class="v1_11_2"><sup id="Exod.11.2" class="v1_11_2">2</sup>บัด‍นี้​เจ้า​จง​บอก​ประ‌ชา‍ชน​ทั้ง​ชาย​และ​หญิง​ให้​ขอ​เครื่อง‍เงิน​เครื่อง‍ทอง​จาก​เพื่อน‍บ้าน​ของ​ตน” </span><span class="v1_11_3"><sup id="Exod.11.3" class="v1_11_3">3</sup>พระ‍ยาห์‌เวห์​ทรง​ให้​ประ‌ชา‍ชน​เป็น​ที่​โปรด‍ปราน​ใน​สาย‍ตา​คน​อียิปต์ ยิ่ง‍กว่า‍นั้น​โม‌เสส​คน​นี้​เป็น​ที่​นับ‍ถือ​มาก​ใน​แผ่น‍ดิน​อียิปต์ ทั้ง​ใน​สาย‍ตา​ของ​บรร‌ดา​ข้า‍ราช‌การ​ของ​ฟา‌โรห์​และ​ใน​สาย‍ตา​ของ​พล‍เมือง​ด้วย</span></p>
  <p class="p"><span class="v1_11_4"><sup id="Exod.11.4" class="v1_11_4">4</sup>โม‌เสส​ประ‌กาศ​ว่า “พระ‍ยาห์‌เวห์​ตรัส​ดัง‍นี้​ว่า ‘เวลา​ประ‌มาณ​เที่ยง‍คืน เรา​จะ​ออก​ไป​ท่าม‍กลาง​อียิปต์ </span><span class="v1_11_5"><sup id="Exod.11.5" class="v1_11_5">5</sup>และ​ลูก‍หัว‍ปี​ทั้ง‍หมด​ใน​แผ่น‍ดิน​อียิปต์​จะ​ตาย ตั้ง‍แต่​พระ‍ราช‌บุตร‍หัว‍ปี​ของ​ฟา‌โรห์​ผู้​ประ‌ทับ​บน​พระ‍ที่‍นั่ง จน‍ถึง​บุตร‍หัว‍ปี​ของ​ทาส​หญิง​ผู้​อยู่​หลัง​เครื่อง‍โม่‍แป้ง ทั้ง​ลูก‍หัว‍ปี​ของ​สัตว์​ด้วย </span><span class="v1_11_6"><sup id="Exod.11.6" class="v1_11_6">6</sup>แล้ว​จะ​มี​การ​ร้อง‍ไห้​เสียง‍ดัง​ทั่ว​แผ่น‍ดิน​อียิปต์​อย่าง​ที่​ไม่​เคย​มี​มา​ก่อน และ​ต่อ‍ไป​ภาย‍หน้า​ก็​จะ​ไม่‍มี​อีก​เลย’ </span><span class="v1_11_7"><sup id="Exod.11.7" class="v1_11_7">7</sup>ส่วน​คน​หรือ​สัตว์​ของ​ชน‍ชาติ​อิสรา‌เอล​ทั้ง‍สิ้น​จะ​ไม่‍มี​แม้​แต่​เสียง​สุนัข​ขู่ เพื่อ​ให้​ทราบ​ว่า​พระ‍ยาห์‌เวห์​ทรง​ทำ​ต่อ​อียิปต์​ต่าง​กับ​ที่​ทรง​ทำ​ต่อ​อิสรา‌เอล </span><span class="v1_11_8"><sup id="Exod.11.8" class="v1_11_8">8</sup>ข้า‍ราช‌การ​เหล่า‍นี้​ทั้ง‍สิ้น​ของ​ฝ่า‍พระ‍บาท​จะ​ลง‍มา‍หา​ข้า‍พระ‍บาท และ​กราบ‍ลง​ต่อ‍หน้า​ข้า‍พระ‍บาท กล่าว‍ว่า ‘ขอ​ให้​ท่าน​กับ​ประ‌ชา‍กร​ที่​ติด‍ตาม​ท่าน ไป​เสีย​จาก​ที่​นี่​เถิด’ หลัง‍จาก​นั้น​ข้า‍พระ‍บาท​ก็​จะ​ออก​ไป” โม‌เสส​กราบ‍ทูล​ลา​ฟา‌โรห์​ไป​ด้วย​ความ​โกรธ​อย่าง‍ยิ่ง </span><span class="v1_11_9"><sup id="Exod.11.9" class="v1_11_9">9</sup>แล้ว​พระ‍ยาห์‌เวห์​ตรัส​กับ​โม‌เสส​ว่า “ฟา‌โรห์​จะ​ไม่​ยอม​ฟัง​พวก‍เจ้า เพื่อ​การ​อัศ‌จรรย์​ของ​เรา​จะ​ทวี​ขึ้น​ใน​แผ่น‍ดิน​อียิปต์”</span></p>
  <p class="p"><span class="v1_11_10"><sup id="Exod.11.10" class="v1_11_10">10</sup>โม‌เสส​กับ​อา‌โรน​ได้​ทำ​การ​อัศ‌จรรย์​เหล่า‍นี้​ทั้ง‍สิ้น​เฉพาะ‍พระ‍พักตร์​ฟา‌โรห์ และ​พระ‍ยาห์‌เวห์​ได้​ทรง​ทำ​ให้​พระ‍ทัย​ของ​ฟา‌โรห์​กระ‌ด้าง​ไป ฟา‌โรห์​จึง​ไม่​ทรง​ยอม​ปล่อย​ชน‍ชาติ​อิสรา‌เอล​ออก​ไป​จาก​แผ่น‍ดิน​ของ​พระ‍องค์</span></p>
</div>
<h2 id="Exod.12">อพยพ 12</h2>
<div class="chapter">
  <h3 class="s">พิธี​ปัส‌กา​ครั้ง‍แรก</h3>
  <p class="p"><span class="v1_12_1"><sup id="Exod.12.1" class="v1_12_1">1</sup>พระ‍ยาห์‌เวห์​ตรัส​กับ​โม‌เสส​และ​อา‌โรน​ใน​แผ่น‍ดิน​อียิปต์​ว่า </span><span class="v1_12_2"><sup id="Exod.12.2" class="v1_12_2">2</sup>“ให้​เดือน​นี้​เป็น​เดือน​เริ่ม‍ต้น​สำหรับ​พวก‍เจ้า ให้​เป็น​เดือน​แรก​ใน​ปี​สำหรับ​พวก‍เจ้า </span><span class="v1_12_3"><sup id="Exod.12.3" class="v1_12_3">3</sup>จง​สั่ง​ชุม‌นุม‍ชน​อิสรา‌เอล​ทั้ง‍สิ้น​ว่า ใน​วัน‍ที่​สิบ​เดือน​นี้ ให้​แต่‍ละ‍คน​เตรียม​ลูก‍แกะ ​ตัว‍หนึ่ง​ให้​ตน‍เอง​ตาม​สกุล  บ้าน​ละ​หนึ่ง​ตัว </span><span class="v1_12_4"><sup id="Exod.12.4" class="v1_12_4">4</sup>ถ้า​ครอบ‍ครัว​ไหน​มี​คน​น้อย​และ​กิน​ลูก‍แกะ​ตัว‍หนึ่ง​ไม่​หมด  ก็​ให้​รวม​กับ​เพื่อน‍บ้าน​ใกล้​เรือน‍เคียง​เตรียม​ลูก‍แกะ​ตัว‍หนึ่ง แล้ว​ให้​แบ่ง​ลูก‍แกะ​นั้น​ตาม​จำ‌นวน​คน​ที่​จะ​กิน​ได้ </span><span class="v1_12_5"><sup id="Exod.12.5" class="v1_12_5">5</sup>ลูก‍แกะ​ของ​เจ้า​ต้อง​ปราศ‌จาก​ตำ‌หนิ เป็น​ตัว‍ผู้​อายุ​หนึ่ง​ปี เจ้า​จง​เอา​มา​จาก​ฝูง‍แกะ​หรือ​ฝูง​แพะ </span><span class="v1_12_6"><sup id="Exod.12.6" class="v1_12_6">6</sup>จง​เก็บ​ไว้​ให้​ดี​ถึง​วัน‍ที่​สิบ‍สี่​เดือน​นี้ แล้ว​ใน​เย็น​วัน‍นั้น ให้​ที่​ประ‌ชุม​ของ​ชุม‌นุม‍ชน​อิสรา‌เอล​ทั้ง‍หมด​ฆ่า​ลูก‍แกะ​นั้น </span><span class="v1_12_7"><sup id="Exod.12.7" class="v1_12_7">7</sup>แล้ว​เอา​เลือด​ทา​ที่​วง‍กบ​ประตู​ทั้ง​ด้าน‍บน​และ​ด้าน‍ข้าง​ทั้ง‍สอง​ข้าง​ของ​บ้าน​ที่​พวก‍เขา​เลี้ยง‍กัน​นั้น​ด้วย </span><span class="v1_12_8"><sup id="Exod.12.8" class="v1_12_8">8</sup>ใน​คืน​วัน‍นั้น​ให้​พวก‍เขา​กิน​เนื้อ​ปิ้ง​กับ​ขนม‍ปัง‍ไร้‍เชื้อ​และ​ผัก​รส​ขม </span><span class="v1_12_9"><sup id="Exod.12.9" class="v1_12_9">9</sup>อย่า​กิน​เนื้อ​ที่​ยัง​ดิบ​หรือ​เนื้อ​ต้ม​เลย แต่​จง​ปิ้ง​ทั้ง​หัว​และ​ขา​และ​เครื่อง‍ใน​ด้วย </span><span class="v1_12_10"><sup id="Exod.12.10" class="v1_12_10">10</sup>จง​กิน​ให้​หมด​ห้าม​มี​เศษ​เหลือ​จน‍ถึง​เวลา​เช้า แต่​ถ้า​ยัง​มี​เศษ​เหลือ​ถึง​เวลา​เช้า​ก็​ให้​เผา​เสีย </span><span class="v1_12_11"><sup id="Exod.12.11" class="v1_12_11">11</sup>เจ้า​จง​เลี้ยง‍กัน​ดัง‍นี้​คือ ให้​คาด​เอว สวม​รอง‍เท้า และ​ถือ​ไม้‍เท้า​ไว้​ใน​มือ และ​รีบ​กิน​โดย​เร็ว การ​เลี้ยง​นี้​เป็น​ปัส‌กา ​ของ​พระ‍ยาห์‌เวห์ </span><span class="v1_12_12"><sup id="Exod.12.12" class="v1_12_12">12</sup>เพราะ​ใน​คืน​วัน‍นั้น เรา​จะ​ผ่าน​ไป​ใน​แผ่น‍ดิน​อียิปต์ และ​เรา​จะ​ประ‌หาร​ลูก‍หัว‍ปี​ทั้ง‍หมด​ใน​แผ่น‍ดิน​อียิปต์​ทั้ง​ของ​มนุษย์​และ​ของ​สัตว์ และ​เรา​จะ​พิพาก‌ษา​ลง‍โทษ​พระ​ทั้ง‍หมด​ของ​อียิปต์ เรา​คือ​พระ‍ยาห์‌เวห์ </span><span class="v1_12_13"><sup id="Exod.12.13" class="v1_12_13">13</sup>แต่​เลือด​ตาม​บ้าน​ที่​เจ้า‍ทั้ง‍หลาย​อยู่​นั้น จะ​เป็น​หมาย‍สำคัญ​สำหรับ​พวก‍เจ้า เมื่อ​เรา​เห็น​เลือด​นั้น เรา​จะ​ผ่าน​เว้น​พวก‍เจ้า​ไป จะ​ไม่‍มี​ภัย‍พิบัติ​เกิด​แก่​พวก‍เจ้า ขณะ‍ที่​เรา​โจม‍ตี​แผ่น‍ดิน​อียิปต์ </span></p>
  <p class="p"><span class="v1_12_14"><sup id="Exod.12.14" class="v1_12_14">14</sup>“วัน‍นี้​จะ​เป็น​วัน‍ที่​ระลึก​สำหรับ​พวก‍เจ้า ให้​เจ้า‍ทั้ง‍หลาย​ฉลอง​เป็น​เทศ‌กาล​เลี้ยง​ถวาย‍เกียรติ​พระ‍ยาห์‌เวห์​ชั่ว‍ชาติ‍พันธุ์​ของ​พวก‍เจ้า พวก‍เจ้า​จง​ฉลอง​เทศ‌กาล​เลี้ยง​นี้​และ​ถือ​เป็น​กฎ​ถาวร </span><span class="v1_12_15"><sup id="Exod.12.15" class="v1_12_15">15</sup>พวก‍เจ้า​จง​กิน​ขนม‍ปัง‍ไร้‍เชื้อ​ให้​ครบ​เจ็ด​วัน วัน‍แรก​จง​ขจัด​เชื้อ ​ให้​สิ้น​จาก​บ้าน​ของ​พวก‍เจ้า ถ้า​ผู้​ใด​กิน​ขนม‍ปัง​ใส่​เชื้อ​ตั้ง‍แต่​วัน‍แรก​จน‍ถึง​วัน‍ที่​เจ็ด จะ​ต้อง​ถูก​ตัด​ออก​จาก​การ​เป็น​คน​อิสรา‌เอล </span><span class="v1_12_16"><sup id="Exod.12.16" class="v1_12_16">16</sup>ใน​วัน‍แรก​นั้น​ให้​มี​การ​ประ‌ชุม​บริ‌สุทธิ์ และ​ใน​วัน‍ที่​เจ็ด​ก็​ให้​มี​การ​ประ‌ชุม​บริ‌สุทธิ์ ห้าม​ทำ​งาน​ใดๆ ใน​วัน‍แรก​และ​วัน‍ที่​เจ็ด นอก‍จาก​การ​จัด‍เตรียม​อาหาร​ให้​ทุก​คน​รับ‍ประ‌ทาน </span><span class="v1_12_17"><sup id="Exod.12.17" class="v1_12_17">17</sup>พวก‍เจ้า​จง​ถือ​เทศ‌กาล​กิน​ขนม‍ปัง‍ไร้‍เชื้อ เพราะ​ใน​วัน‍นี้​เอง เรา​ได้​นำ​ไพร่‍พล​ของ​เจ้า​ออก​จาก​แผ่น‍ดิน​อียิปต์ เพราะ‍ฉะนั้น พวก‍เจ้า​จง​ถือ​วัน‍นี้​เป็น​กฎ​ถาวร​ชั่ว‍ชาติ‍พันธุ์​ของ​เจ้า </span><span class="v1_12_18"><sup id="Exod.12.18" class="v1_12_18">18</sup>ใน​ตอน‍เย็น​วัน‍ที่​สิบ‍สี่​เดือน​แรก เจ้า‍ทั้ง‍หลาย​จง​กิน​ขนม‍ปัง‍ไร้‍เชื้อ​จน‍ถึง​เวลา​เย็น​วัน‍ที่​ยี่‍สิบ‍เอ็ด​ของ​เดือน​นั้น </span><span class="v1_12_19"><sup id="Exod.12.19" class="v1_12_19">19</sup>ตลอด​เจ็ด​วัน‍นั้น ห้าม​พบ​เชื้อ​ใน​บ้าน​ของ​พวก‍เจ้า เพราะ​ถ้า​ผู้‍ใด​ที่​เป็น​คน‍ต่าง‍ด้าว​ก็​ดี​หรือ​คน‍พื้น‍เมือง​ก็​ดี กิน​ขนม‍ปัง​ใส่​เชื้อ ผู้‍นั้น​จะ​ต้อง​ถูก​ตัด​ออก​จาก​ชุม‌นุม‍ชน​อิสรา‌เอล </span><span class="v1_12_20"><sup id="Exod.12.20" class="v1_12_20">20</sup>ห้าม​กิน​สิ่ง‍ใด​ที่​ใส่​เชื้อ​ใน​ที่​อาศัย​ของ​พวก‍เจ้า เจ้า​จง​กิน​แต่​ขนม‍ปัง‍ไร้‍เชื้อ​เท่า​นั้น” </span></p>
  <p class="p"><span class="v1_12_21"><sup id="Exod.12.21" class="v1_12_21">21</sup>แล้ว​โม‌เสส​เรียก​พวก​ผู้‍ใหญ่​ของ​คน​อิสรา‌เอล​มา​พร้อม​กัน สั่ง​ว่า “จง​ไป​เอา​ลูก‍แกะ​สำหรับ​ครอบ‍ครัว​ของ​พวก‍ท่าน​มา​ฆ่า​เป็น​ลูก‍แกะ​ปัส‌กา </span><span class="v1_12_22"><sup id="Exod.12.22" class="v1_12_22">22</sup>และ​เอา​ต้น‍หุ‌สบ ​กำ​หนึ่ง​จุ่ม‍ลง​ใน​เลือด​ที่​อยู่​ใน​อ่าง แล้ว​ป้าย​เลือด​นั้น​ที่​วง‍กบ​ประตู​ทั้ง​ด้าน‍บน​และ​ด้าน‍ข้าง​ทั้ง‍สอง​ข้าง ห้าม​ผู้‍ใด​ออก​ไป​พ้น​ประตู​บ้าน​ของ​ตน​จน‍ถึง​รุ่ง‍เช้า </span><span class="v1_12_23"><sup id="Exod.12.23" class="v1_12_23">23</sup>เพราะ​พระ‍ยาห์‌เวห์​จะ​เสด็จ​ผ่าน​ไป​เพื่อ​จะ​ประ‌หาร​คน​อียิปต์ เมื่อ​พระ‍องค์​ทอด‍พระ‍เนตร​เห็น​เลือด​ที่​วง‍กบ​ประตู​ทั้ง​ด้าน‍บน​และ​ด้าน‍ข้าง​ทั้ง‍สอง​ข้าง พระ‍ยาห์‌เวห์​จะ​ทรง​ผ่าน​เว้น​ประตู​นั้น และ​จะ​ไม่​ทรง​ให้​ผู้​สัง‌หาร​เข้า​ไป​ใน​บ้าน​พวก‍ท่าน​เพื่อ​จะ​ประ‌หาร​ท่าน  </span><span class="v1_12_24"><sup id="Exod.12.24" class="v1_12_24">24</sup>ท่าน​ทั้ง‍หลาย​จง​ถือ​คำ‍สั่ง​นี้​ให้​เป็น​กฎ​ถาวร​ของ​พวก‍ท่าน​และ​ของ​ลูก‍หลาน​พวก‍ท่าน </span><span class="v1_12_25"><sup id="Exod.12.25" class="v1_12_25">25</sup>เมื่อ​พวก‍ท่าน​ไป​ถึง​แผ่น‍ดิน​ซึ่ง​พระ‍ยาห์‌เวห์​จะ​ประ‌ทาน​แก่​พวก‍ท่าน​ตาม​ที่​ตรัส​ไว้​แล้ว พวก‍ท่าน​จง​ถือ​พิธี​นี้​ไว้ </span><span class="v1_12_26"><sup id="Exod.12.26" class="v1_12_26">26</sup>เมื่อ​ลูก‍หลาน​ของ​พวก‍ท่าน​ถาม​ว่า ‘พิธี​นี้​หมาย‍ความ‍ว่า​อะไร?’ </span><span class="v1_12_27"><sup id="Exod.12.27" class="v1_12_27">27</sup>พวก‍ท่าน​จง​ตอบ​ว่า ‘เป็น​การ​ถวาย​สัตว‌บูชา​ปัส‌กา​แด่​พระ‍ยาห์‌เวห์​ผู้​ทรง​ผ่าน​เว้น​บ้าน​ของ​ชน‍ชาติ​อิสรา‌เอล​ใน​อียิปต์ เมื่อ​พระ‍องค์​ทรง​ประ‌หาร​คน​อียิปต์ แต่​โปรด​ไว้​ชีวิต​ครอบ‍ครัว​ของ​พวก‍เรา’ ” ประ‌ชา‍กร​ก็​กราบ‍ลง​นมัส‌การ</span></p>
  <p class="p"><span class="v1_12_28"><sup id="Exod.12.28" class="v1_12_28">28</sup>แล้ว​ชน‍ชาติ​อิสรา‌เอล​ก็​ไป​ทำ​ตาม​ที่​พระ‍ยาห์‌เวห์​ทรง​บัญชา​กับ​โม‌เสส​และ​อา‌โรน</span></p>
  <h3 class="s">ภัย‍พิบัติ​สุด‍ท้าย: มรณ‌กรรม​ของ​ลูก‍หัว‍ปี</h3>
  <p class="p"><span class="v1_12_29"><sup id="Exod.12.29" class="v1_12_29">29</sup>ใน​เวลา​เที่ยง‍คืน พระ‍ยาห์‌เวห์​ทรง​ประ‌หาร​บุตร‍หัว‍ปี​ทุก​คน​ใน​แผ่น‍ดิน​อียิปต์  ตั้ง‍แต่​พระ‍ราช‌บุตร‍หัว‍ปี​ของ​ฟา‌โรห์​ผู้​ประ‌ทับ​บน​บัล‌ลังก์ จน‍ถึง​บุตร‍หัว‍ปี​ของ​นัก‍โทษ​ที่​อยู่​ใน​คุก​มืด ทั้ง​ลูก‍หัว‍ปี​ของ​สัตว์‍เลี้ยง​ทุก​ตัว </span><span class="v1_12_30"><sup id="Exod.12.30" class="v1_12_30">30</sup>ฟา‌โรห์​กับ​พวก​ข้า‍ราช‌การ และ​คน​อียิปต์​ทั้ง‍หมด​ตื่น‍ขึ้น​ใน​ตอน‍กลาง‍คืน มี​เสียง​ร้อง‍ไห้​คร่ำ‍ครวญ​ดัง​มาก​ใน​อียิปต์ เพราะ​ไม่‍มี​บ้าน​ไหน​เลย​ที่​ไม่‍มี​คน​ตาย </span><span class="v1_12_31"><sup id="Exod.12.31" class="v1_12_31">31</sup>ฟา‌โรห์​จึง​ตรัส​เรียก​โม‌เสส​กับ​อา‌โรน​ให้​มา​เข้า‍เฝ้า​ใน​คืน‍นั้น ตรัส​ว่า “เจ้า​ทั้ง‍สอง​กับ​ชน‍ชาติ​อิสรา‌เอล จง​ลุก‍ขึ้น​และ​ออก​ไป​จาก​ประ‌ชา‍กร​ของ​เรา ไป​นมัส‌การ​พระ‍ยาห์‌เวห์​ตาม​ที่​ขอ​ไว้​นั้น </span><span class="v1_12_32"><sup id="Exod.12.32" class="v1_12_32">32</sup>เอา​ฝูง‍แพะ‍แกะ​และ​ฝูง‍โค​ของ​พวก‍เจ้า​ไป​ด้วย​ตาม​ที่​ขอ​ไว้​แล้ว จง​ไป และ​อวย‍พร​เรา​ด้วย”</span></p>
  <h3 class="s">การ​อพยพ: จาก​รา‌เม‌เสส​ถึง​สุค‌คท</h3>
  <p class="p"><span class="v1_12_33"><sup id="Exod.12.33" class="v1_12_33">33</sup>คน​อียิปต์​ก็​เร่ง‍รัด​ให้​ชน‍ชาติ​นั้น​ออก​จาก​แผ่น‍ดิน​โดย​เร็ว เพราะ​พวก‍เขา​พูด​ว่า “พวก‍เรา​จะ​ตาย​กัน​หมด​แล้ว” </span><span class="v1_12_34"><sup id="Exod.12.34" class="v1_12_34">34</sup>คน​อิสรา‌เอล​เอา​ก้อน​แป้ง​ดิบ​ที่​ไม่‍ได้​ใส่​เชื้อ​กับ​อ่าง​ขยำ​แป้ง ห่อ​ผ้า​ใส่​บ่า​แบก​ไป </span><span class="v1_12_35"><sup id="Exod.12.35" class="v1_12_35">35</sup>ชน‍ชาติ​อิสรา‌เอล​ทำ​ตาม​ที่​โม‌เสส​สั่ง​ไว้ คือ​ขอ​เครื่อง‍เงิน เครื่อง‍ทอง และ​เครื่อง‍นุ่ง‍ห่ม​จาก​คน​อียิปต์ </span><span class="v1_12_36"><sup id="Exod.12.36" class="v1_12_36">36</sup>และ​พระ‍ยาห์‌เวห์​ทรง​บัน‌ดาล​ให้​ประ‌ชา‍กร​เป็น​ที่​โปรด‍ปราน​ใน​สาย‍ตา​ของ​คน​อียิปต์ คน​อียิปต์​จึง​ให้​สิ่ง‍ของ​ตาม​ที่​ขอ ดัง‍นั้น​คน​อิสรา‌เอล​จึง​ริบ​เอา​สิ่ง‍ของ​ต่างๆ จาก​คน​อียิปต์ </span></p>
  <p class="p"><span class="v1_12_37"><sup id="Exod.12.37" class="v1_12_37">37</sup>ชน‍ชาติ​อิสรา‌เอล​ออก​จาก​เมือง​รา‌เม‌เสส​ไป​ถึง​เมือง​สุค‌คท  นับ​เฉพาะ​ผู้‍ชาย​เดิน​เท้า​ได้​ประ‌มาณ 600,000 คน ไม่​รวม​เด็ก  </span><span class="v1_12_38"><sup id="Exod.12.38" class="v1_12_38">38</sup>มี​คน​ชาติ​อื่น​จำ‌นวน​มาก​ติด‍ตาม​ไป​ด้วย พร้อม​ทั้ง​ฝูง‍ปศุ‌สัตว์​มหา‌ศาล คือ​ฝูง‍แพะ‍แกะ​และ​ฝูง‍โค </span><span class="v1_12_39"><sup id="Exod.12.39" class="v1_12_39">39</sup>พวก‍เขา​เอา​ก้อน​แป้ง​ดิบ​ซึ่ง​นำ​มา​จาก​อียิปต์​ปิ้ง​เป็น​แผ่น​ขนม‍ปัง‍ไร้‍เชื้อ เหตุ​ที่​เขา​ไม่​ใส่​เชื้อ ​ก็​เพราะ​ถูก​เร่ง‍รัด​ให้​ออก​จาก​อียิปต์ จึง​ไม่​ทัน​เตรียม​เสบียง</span></p>
  <p class="p"><span class="v1_12_40"><sup id="Exod.12.40" class="v1_12_40">40</sup>ชน‍ชาติ​อิสรา‌เอล​อยู่​ใน​อียิปต์​เป็น​เวลา 430 ปี  </span><span class="v1_12_41"><sup id="Exod.12.41" class="v1_12_41">41</sup>เมื่อ​ครบ 430 ปี​แล้ว ใน​วัน‍นั้น​เอง ประ‌ชา‍กร​ทั้ง‍หมด​ของ​พระ‍ยาห์‌เวห์​ก็​เคลื่อน​ออก​จาก​แผ่น‍ดิน​อียิปต์ </span><span class="v1_12_42"><sup id="Exod.12.42" class="v1_12_42">42</sup>คืน​วัน‍นั้น​เป็น​คืน​ของ​พระ‍ยาห์‌เวห์​ที่​ทรง​เฝ้า‍ดู เพื่อ​นำ​พวก‍เขา​ออก​จาก​แผ่น‍ดิน​อียิปต์ และ​เป็น​คืน​ที่​ชน‍ชาติ​อิสรา‌เอล​ทั้ง‍สิ้น​ถือ​เป็น​ที่​ระลึก‍ถึง​พระ‍ยาห์‌เวห์​ตลอด‍ชั่ว‍ชาติ‍พันธุ์​ของ​พวก‍เขา</span></p>
  <h3 class="s">คำ‍แนะ‍นำ​เกี่ยว‍กับ​พิธี​ปัส‌กา</h3>
  <p class="p"><span class="v1_12_43"><sup id="Exod.12.43" class="v1_12_43">43</sup>พระ‍ยาห์‌เวห์​ตรัส​กับ​โม‌เสส​และ​อา‌โรน​ว่า “กฎ‍เกณฑ์​พิธี​ปัส‌กา​เป็น​ดัง‍นี้ คือ​ห้าม​คน‍ต่าง‍ชาติ​กิน </span><span class="v1_12_44"><sup id="Exod.12.44" class="v1_12_44">44</sup>ส่วน​ทาส​ซึ่ง​นาย​เอา​เงิน​ซื้อ​มา เมื่อ​ให้​ทาส​นั้น​เข้า‍สุหนัต​แล้ว​ก็​ให้​เขา​กิน​ได้ </span><span class="v1_12_45"><sup id="Exod.12.45" class="v1_12_45">45</sup>ส่วน​คน​อาศัย​หรือ​ลูก‍จ้าง​ห้าม​กิน </span><span class="v1_12_46"><sup id="Exod.12.46" class="v1_12_46">46</sup>ปัส‌กา​นั้น​ให้​กิน​แต่​ใน​บ้าน ห้าม​เอา​เนื้อ​ไป​นอก‍บ้าน และ​ห้าม​หัก​กระ‌ดูก​ของ​มัน  </span><span class="v1_12_47"><sup id="Exod.12.47" class="v1_12_47">47</sup>ให้​ชุม‌นุม‍ชน​อิสรา‌เอล​ทั้ง‍สิ้น​ปฏิ‌บัติ​ตาม​พิธี​นี้ </span><span class="v1_12_48"><sup id="Exod.12.48" class="v1_12_48">48</sup>ถ้า​มี​คน‍ต่าง‍ด้าว​มา​อาศัย​อยู่​กับ​เจ้า และ​ต้อง‍การ​จะ​ปฏิ‌บัติ​ตาม​พิธี​ปัส‌กา​ถวาย​พระ‍ยาห์‌เวห์ ก็​ให้​ชาย​พวก​นั้น​ทุก​คน​เข้า‍สุหนัต​ก่อน​แล้ว​จึง​ให้​เขา​มา​ใกล้​และ​ปฏิ‌บัติ​ตาม​พิธี​นั้น​ได้ เขา​จะ​เป็น​เหมือน​คน​ที่​เกิด​ใน​แผ่น‍ดิน​นั้น แต่​ทุก​คน​ที่​ไม่‍ได้​เข้า‍สุหนัต จะ​กิน​ปัส‌กา​ไม่‍ได้ </span><span class="v1_12_49"><sup id="Exod.12.49" class="v1_12_49">49</sup>บท‍บัญญัติ​สำหรับ​คน‍พื้น‍เมือง​และ​คน‍ต่าง‍ด้าว​ซึ่ง​อาศัย​อยู่​ท่าม‍กลาง​พวก‍เจ้า​จะ​ต้อง​เป็น​อย่าง​เดียว‍กัน”</span></p>
  <p class="p"><span class="v1_12_50"><sup id="Exod.12.50" class="v1_12_50">50</sup>ชน‍ชาติ​อิสรา‌เอล​ทั้ง‍สิ้น​ก็​ปฏิ‌บัติ​ตาม​ที่​พระ‍ยาห์‌เวห์​มี​รับ‍สั่ง​แก่​โม‌เสส​และ​อา‌โรน </span><span class="v1_12_51"><sup id="Exod.12.51" class="v1_12_51">51</sup>ใน​วัน‍นั้น​เอง​พระ‍ยาห์‌เวห์​ทรง​นำ​ชน‍ชาติ​อิสรา‌เอล​ออก​จาก​แผ่น‍ดิน​อียิปต์​โดย​แยก​เป็น​ขบวนๆ</span></p>
</div>
<h2 id="Exod.13">อพยพ 13</h2>
<div class="chapter">
  <p class="p"><span class="v1_13_1"><sup id="Exod.13.1" class="v1_13_1">1</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_13_2"><sup id="Exod.13.2" class="v1_13_2">2</sup>“จง​ถวาย​ลูก‍หัว‍ปี​ทั้ง‍หมด​แก่​เรา คือ​ทุก‍สิ่ง​ของ​ชน‍ชาติ​อิสรา‌เอล​ที่​ออก​จาก​ครรภ์​ครั้ง‍แรก ไม่​ว่า​จะ​เป็น​มนุษย์​หรือ​สัตว์ สิ่ง‍นั้น​เป็น​ของ​เรา” </span></p>
  <h3 class="s">เทศ‌กาล​ขนม‍ปัง‍ไร้‍เชื้อ </h3>
  <p class="p"><span class="v1_13_3"><sup id="Exod.13.3" class="v1_13_3">3</sup>โม‌เสส​จึง​กล่าว​แก่​ประ‌ชา‍ชน​ว่า “จง​ระลึก‍ถึง​วัน‍นี้ ที่​พวก‍ท่าน​ออก​มา​จาก​อียิปต์ จาก​แดน​ทาส” เพราะ​พระ‍ยาห์‌เวห์​ทรง​นำ​ท่าน​ออก​จาก​ที่​นั่น​ด้วย​พระ‍หัตถ์​อัน​ทรง​ฤทธิ์  ห้าม​กิน​ขนม‍ปัง​ใส่​เชื้อ </span><span class="v1_13_4"><sup id="Exod.13.4" class="v1_13_4">4</sup>วัน‍นี้​ใน​เดือน​อา‌บีบ  พวก‍ท่าน​ได้​ออก​ไป </span><span class="v1_13_5"><sup id="Exod.13.5" class="v1_13_5">5</sup>พระ‍ยาห์‌เวห์​ทรง​นำ​ท่าน​มา​ถึง​แผ่น‍ดิน​ของ​คน​คา‌นา‌อัน คน​ฮิต‌ไทต์ คน​อา‌โม‌ไรต์ คน​ฮี‌ไวต์ และ​คน​เย‌บุส นี่​เป็น​แผ่น‍ดิน​ที่​ทรง​ปฏิ‌ญาณ​ไว้​กับ​บรรพ‌บุรุษ​ของ​ท่าน​ว่า จะ​ยก​ให้​ท่าน มัน​เป็น​แผ่น‍ดิน​ที่​มี​น้ำ‍นม​และ​น้ำ‍ผึ้ง​ไหล​บริ‌บูรณ์  พวก‍ท่าน​จง​ถือ​พิธี​นี้​ใน​เดือน​นี้ </span><span class="v1_13_6"><sup id="Exod.13.6" class="v1_13_6">6</sup>จง​กิน​ขนม‍ปัง‍ไร้‍เชื้อ​เป็น​เวลา​เจ็ด​วัน และ​วัน‍ที่​เจ็ด​จง​มี​เทศ‌กาล​เลี้ยง​ถวาย‍เกียรติ​พระ‍ยาห์‌เวห์ </span><span class="v1_13_7"><sup id="Exod.13.7" class="v1_13_7">7</sup>จง​กิน​ขนม‍ปัง‍ไร้‍เชื้อ​ทั้ง​เจ็ด​วัน อย่า​ให้​เห็น​ขนม‍ปัง​ใส่​เชื้อ หรือ​ให้​เห็น​เชื้อ ​ใน​ทุก​เขต​ของ​ท่าน </span><span class="v1_13_8"><sup id="Exod.13.8" class="v1_13_8">8</sup>ใน​วัน‍นั้น จง​บอก​บุตร​ของ​ท่าน​ว่า ‘ที่​ทำ​อย่าง‍นี้​ก็​เพราะ​เหตุ‍การณ์​ซึ่ง​พระ‍ยาห์‌เวห์​ได้​ทรง​ทำ​เพื่อ​ข้า เมื่อ​ข้า​ออก​จาก​อียิปต์’ </span><span class="v1_13_9"><sup id="Exod.13.9" class="v1_13_9">9</sup>สำหรับ​ท่าน พิธี​นี้​จะ​เป็น​ดัง​เครื่อง‍หมาย​ที่​มือ​ของ​ท่าน และ​ดัง​เครื่อง‍เตือน‍ใจ​ที่​หน้า‍ผาก​ของ​ท่าน เพื่อ​พระ‍ธรรม​ของ​พระ‍ยาห์‌เวห์​จะ​ได้​อยู่​ใน​ปาก​ของ​ท่าน เพราะ​พระ‍ยาห์‌เวห์​ได้​ทรง​นำ​ท่าน​ออก​มา​จาก​อียิปต์​ด้วย​พระ‍หัตถ์​อัน​ทรง​ฤทธิ์ </span><span class="v1_13_10"><sup id="Exod.13.10" class="v1_13_10">10</sup>ฉะนั้น ท่าน​จง​รักษา​กฎ‍เกณฑ์​นี้​ตาม​กำ‌หนด​ทุกๆ ปี</span></p>
  <h3 class="s">การ​ถวาย​ลูก‍หัว‍ปี</h3>
  <p class="p"><span class="v1_13_11"><sup id="Exod.13.11" class="v1_13_11">11</sup>“เมื่อ​พระ‍ยาห์‌เวห์​ทรง​นำ​ท่าน​ไป​ยัง​แผ่น‍ดิน​ของ​คน​คา‌นา‌อัน​ดัง​ที่​ได้​ทรง​ปฏิ‌ญาณ​ไว้​กับ​ท่าน​และ​บรรพ‌บุรุษ​ของ​ท่าน พระ‍องค์​ได้​ประ‌ทาน​แผ่น‍ดิน​นั้น​แก่​ท่าน </span><span class="v1_13_12"><sup id="Exod.13.12" class="v1_13_12">12</sup>ทุก‍อย่าง​ที่​ออก​จาก​ครรภ์​ครั้ง‍แรก​นั้น ท่าน​จง​แยก​ถวาย​แด่​พระ‍ยาห์‌เวห์ ​และ​ลูก​สัตว์​หัว‍ปี​ตัว‍ผู้​ทุก​ตัว​ที่​เกิด​จาก​สัตว์‍ใช้‍งาน​ของ​ท่าน​ก็​เป็น​ของ​พระ‍ยาห์‌เวห์ </span><span class="v1_13_13"><sup id="Exod.13.13" class="v1_13_13">13</sup>จง​เอา​ลูก‍แกะ​ไถ่​ลูก​ลา​หัว‍ปี ถ้า​ไม่​ไถ่​ก็​จง​หัก​คอ​มัน​เสีย จง​ไถ่​บุตร‍ชาย​หัว‍ปี​ทั้ง‍หมด​ของ​ท่าน </span><span class="v1_13_14"><sup id="Exod.13.14" class="v1_13_14">14</sup>และ​ต่อ‍ไป​ภาย‍หน้า เมื่อ​บุตร​ของ​ท่าน​จะ​ถาม​ว่า ‘ทำไม​จึง​ทำ​อย่าง‍นี้?’ จง​เล่า​ให้​เขา​ฟัง​ว่า ‘พระ‍ยาห์‌เวห์​ทรง​นำ​พวก‍เรา​ออก​จาก​อียิปต์ คือ​จาก​แดน​ทาส​ด้วย​พระ‍หัตถ์​อัน​ทรง​ฤทธิ์ </span><span class="v1_13_15"><sup id="Exod.13.15" class="v1_13_15">15</sup>เมื่อ​พระ‍ทัย​ของ​ฟา‌โรห์​ดื้อ​ไม่​ยอม​ปล่อย​พวก‍เรา​ไป พระ‍ยาห์‌เวห์​จึง​ทรง​ประ‌หาร​ลูก‍หัว‍ปี​ทั้ง‍หมด​ใน​แผ่น‍ดิน​อียิปต์​ทั้ง​ของ​มนุษย์​และ​ของ​สัตว์ เพราะ‍ฉะนั้น ข้า​จึง​ถวาย​สัตว์​ตัว‍ผู้​ทุก​ตัว​ที่​ออก​จาก​ครรภ์​ครั้ง‍แรก​แด่​พระ‍ยาห์‌เวห์ แต่​บุตร‍ชาย​หัว‍ปี​ทั้ง‍หมด​ของ​ข้า ข้า​ก็​ไถ่​ไว้’ </span><span class="v1_13_16"><sup id="Exod.13.16" class="v1_13_16">16</sup>พิธี​นี้​จะ​เป็น​ดัง​เครื่อง‍หมาย​ที่​มือ​ของ​ท่าน และ​ดัง​สัญ‌ลักษณ์​ที่​หน้า‍ผาก​ของ​ท่าน เพราะ​พระ‍ยาห์‌เวห์​ได้​ทรง​นำ​พวก‍เรา​ออก​จาก​อียิปต์​ด้วย​พระ‍หัตถ์​อัน​ทรง​ฤทธิ์”</span></p>
  <h3 class="s">เสา​เมฆ​และ​เสา​เพลิง</h3>
  <p class="p"><span class="v1_13_17"><sup id="Exod.13.17" class="v1_13_17">17</sup>เมื่อ​ฟา‌โรห์​ปล่อย​ประ‌ชา‍กร​ไป​แล้ว พระ‍เจ้า​ไม่‍ได้​ทรง​นำ​พวก‍เขา​ไป​ทาง​แผ่น‍ดิน​ของ​คน​ฟี‌ลิส‌เตีย​แม้‍ว่า​จะ​เป็น​ทาง​ใกล้ เพราะ​พระ‍เจ้า​ตรัส​ว่า “เกรง‍ว่า​เมื่อ​ประ‌ชา‍กร​ไป​เผชิญ​สง‌คราม​เข้า พวก‍เขา​จะ​เปลี่ยน​ใจ​และ​กลับ​ไป​ยัง​อียิปต์” </span><span class="v1_13_18"><sup id="Exod.13.18" class="v1_13_18">18</sup>พระ‍เจ้า​จึง​ทรง​นำ​ประ‌ชา‍กร​อ้อม​ไป​ทาง​ถิ่น‍ทุร‌กัน‌ดาร​ยัง​ทะเล​แดง  ชน‍ชาติ​อิสรา‌เอล​ก็​ออก​จาก​แผ่น‍ดิน​อียิปต์ มี​อาวุธ​พร้อม​ทำ​สง‌คราม </span><span class="v1_13_19"><sup id="Exod.13.19" class="v1_13_19">19</sup>โม‌เสส​เอา​กระ‌ดูก​ของ​โย‌เซฟ​ไป​ด้วย เพราะ​โย‌เซฟ​ให้​ชน‍ชาติ​อิสรา‌เอล​สาบาน​เป็น​มั่น‍เหมาะ​ว่า “พระ‍เจ้า​จะ​ทรง​เยี่ยม‍เยียน​พวก‍ท่าน​อย่าง​แน่​นอน แล้ว​พวก‍ท่าน​จง​เอา​กระ‌ดูก​ของ​เรา​ไป​จาก​ที่​นี่​ด้วย” </span></p>
  <p class="p"><span class="v1_13_20"><sup id="Exod.13.20" class="v1_13_20">20</sup>พวก‍เขา​ออก​จาก​เมือง​สุค‌คท ไป​ตั้ง‍ค่าย​ที่​เอ‌ธาม​ซึ่ง​อยู่​ริม​ถิ่น‍ทุร‌กัน‌ดาร </span><span class="v1_13_21"><sup id="Exod.13.21" class="v1_13_21">21</sup>พระ‍ยาห์‌เวห์​เสด็จ​นำ​ทาง​พวก‍เขา​ใน​เวลา​กลาง​วัน​ด้วย​เสา​เมฆ และ​ใน​เวลา​กลาง‍คืน​ด้วย​เสา​เพลิง ให้​พวก‍เขา​มี​แสง‍สว่าง​เพื่อ​จะ​เดิน​ทาง​ได้​ทั้ง​กลาง​วัน​และ​กลาง‍คืน </span><span class="v1_13_22"><sup id="Exod.13.22" class="v1_13_22">22</sup>พระ‍องค์​ไม่‍ได้​ทรง​ให้​เสา​เมฆ​ใน​เวลา​กลาง​วัน​และ​เสา​เพลิง​ใน​เวลา​กลาง‍คืน​คลาด​จาก​เบื้อง‍หน้า​ประ‌ชา‍กร​เลย</span></p>
</div>
<h2 id="Exod.14">อพยพ 14</h2>
<div class="chapter">
  <h3 class="s">ข้าม​ทะเล​แดง</h3>
  <p class="p"><span class="v1_14_1"><sup id="Exod.14.1" class="v1_14_1">1</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_14_2"><sup id="Exod.14.2" class="v1_14_2">2</sup>“จง​สั่ง​ชน‍ชาติ​อิสรา‌เอล​ให้​ย้อน‍กลับ‍ไป​ตั้ง‍ค่าย​หน้า​ปิ‌หะ‌หิ‌โรท ระหว่าง​มิก‌ดล​กับ​ทะเล หน้า​บา‌อัล‌เซ‌โฟน ส่วน​พวก‍เจ้า​จง​ตั้ง‍ค่าย​ตรง‍ข้าม​ที่​นั้น คือ​บริ‌เวณ​ริม​ทะเล </span><span class="v1_14_3"><sup id="Exod.14.3" class="v1_14_3">3</sup>ฟา‌โรห์​จะ​กล่าว‍ถึง​ชน‍ชาติ​อิสรา‌เอล​ว่า ‘พวก‍เขา​ระส่ำ‍ระสาย​บน​บก ถิ่น‍ทุร‌กัน‌ดาร​นั้น​ปิด‍กั้น​พวก‍เขา​ไว้​แล้ว’ </span><span class="v1_14_4"><sup id="Exod.14.4" class="v1_14_4">4</sup>เรา​จะ​บัน‌ดาล​ให้​ใจ​ฟา‌โรห์​กระ‌ด้าง​ไป ฟา‌โรห์​จะ​ไล่‍ตาม​พวก‍เจ้า แล้ว​เรา​จะ​ได้​รับ​เกียรติ​เพราะ​ฟา‌โรห์​และ​กอง​กำลัง​ทั้ง‍สิ้น​ของ​เขา แล้ว​คน​อียิปต์​จะ​รู้​ว่า เรา​คือ​ยาห์‌เวห์” คน​อิสรา‌เอล​ก็​ทำ​ตาม​รับ‍สั่ง​นั้น</span></p>
  <p class="p"><span class="v1_14_5"><sup id="Exod.14.5" class="v1_14_5">5</sup>เมื่อ​กษัตริย์​อียิปต์​ทรง​ทราบ​ว่า​ประ‌ชา‍กร​เหล่า‍นั้น​หนี​ไป​แล้ว ท่า‍ที​ของ​ฟา‌โรห์​และ​ของ​พวก​ข้า‍ราช‌การ​ที่​มี​ต่อ​ประ‌ชา‍กร​อิสรา‌เอล​ก็​เปลี่ยน​ไป พวก‍เขา​จึง​ว่า “ทำไม​พวก‍เรา​จึง​ทำ​อย่าง‍นี้? ทำไม​จึง​ปล่อย​พวก​อิสรา‌เอล​ไป​จาก​การ​รับ‍ใช้​เรา​เล่า?” </span><span class="v1_14_6"><sup id="Exod.14.6" class="v1_14_6">6</sup>แล้ว​ฟา‌โรห์​ก็​ทรง​จัด​ราช‌รถ​และ​นำ​ทัพ​ไป </span><span class="v1_14_7"><sup id="Exod.14.7" class="v1_14_7">7</sup>พระ‍องค์​ทรง​เอา​รถ‍รบ​อย่าง​ดี 600 คัน​กับ​รถ‍รบ​อื่น​ทั้ง‍หมด​ของ​อียิปต์ มี​นาย‍ทหาร​ประ‌จำ​อยู่​ทุก​คัน </span><span class="v1_14_8"><sup id="Exod.14.8" class="v1_14_8">8</sup>พระ‍ยาห์‌เวห์​ทรง​ให้​พระ‍ทัย​ของ​ฟา‌โรห์​กษัตริย์​อียิปต์​กระ‌ด้าง​ไป ฟา‌โรห์​จึง​ทรง​ไล่‍ตาม​ชน‍ชาติ​อิสรา‌เอล​ซึ่ง​เดิน​ออก​ไป​อย่าง​อง‌อาจ </span><span class="v1_14_9"><sup id="Exod.14.9" class="v1_14_9">9</sup>คน​อียิปต์​ไล่‍ตาม​ไป มี​ทั้ง​ม้า​และ​รถ‍รบ​ทั้ง‍สิ้น​ของ​ฟา‌โรห์ และ​ทหาร‍ม้า​กับ​กอง​กำลัง​ของ​ท่าน​มา​ทัน​พวก​อิสรา‌เอล​ที่​ตั้ง‍ค่าย​อยู่​ริม​ทะเล ใกล้​ปิ‌หะ‌หิ‌โรท หน้า​บา‌อัล‌เซ‌โฟน</span></p>
  <p class="p"><span class="v1_14_10"><sup id="Exod.14.10" class="v1_14_10">10</sup>เมื่อ​ฟา‌โรห์​ทรง​เข้า‍มา​ใกล้ ชน‍ชาติ​อิสรา‌เอล​ก็​เงย‍หน้า​ขึ้น​ดู และ​นี่‍แน่ะ ชาว​อียิปต์​ยก​ติด‍ตาม​มา พวก‍เขา​ก็​หวาด‍กลัว​ยิ่ง‍นัก จึง​ร้อง‍ทูล​พระ‍ยาห์‌เวห์ </span><span class="v1_14_11"><sup id="Exod.14.11" class="v1_14_11">11</sup>พวก‍เขา​บอก​โม‌เสส​ว่า “หลุม‍ฝัง‍ศพ​ใน​อียิปต์​ไม่‍มี​หรือ? ท่าน​จึง​พา​พวก‍เรา​ออก​มา​ตาย​ใน​ถิ่น‍ทุร‌กัน‌ดาร ทำไม​ท่าน​จึง​ทำ​กับ​เรา​เช่น‍นี้​คือ​พา​พวก‍เรา​ออก​มา​จาก​อียิปต์? </span><span class="v1_14_12"><sup id="Exod.14.12" class="v1_14_12">12</sup>เรา​บอก​ท่าน​ใน​อียิปต์​แล้ว​ไม่​ใช่​หรือ​ว่า ปล่อย​พวก‍เรา​แต่​ลำ‌พัง ให้​พวก‍เรา​รับ‍ใช้​คน​อียิปต์​เถิด เพราะ​การ​ทำ​เช่น​นั้น​ก็​ยัง​ดี​กว่า​มา​ตาย​ใน​ถิ่น‍ทุร‌กัน‌ดาร”</span></p>
  <p class="p"><span class="v1_14_13"><sup id="Exod.14.13" class="v1_14_13">13</sup>โม‌เสส​กล่าว​กับ​ประ‌ชา‍กร​ว่า “อย่า​กลัว​เลย จง​ยืน​นิ่ง​อยู่ คอย‍ดู​ความ​รอด​จาก​พระ‍ยาห์‌เวห์ ซึ่ง​ทรง​ทำ​เพื่อ​พวก‍ท่าน​ใน​วัน‍นี้ เพราะ​คน​อียิปต์​ที่​เห็น​ใน​วัน‍นี้ พวก‍ท่าน​จะ​ไม่‍ได้​เห็น​อีก​ตลอด‍ไป </span><span class="v1_14_14"><sup id="Exod.14.14" class="v1_14_14">14</sup>พระ‍ยาห์‌เวห์​จะ​ทรง​รบ​แทน​ท่าน​ทั้ง‍หลาย พวก‍ท่าน​จง​สงบ​อยู่​เถิด”</span></p>
  <p class="p"><span class="v1_14_15"><sup id="Exod.14.15" class="v1_14_15">15</sup>พระ‍ยาห์‌เวห์​ตรัส​กับ​โม‌เสส​ว่า “ทำไม​เจ้า​จึง​มา​ร้อง‍ทุกข์​ต่อ​เรา? จง​สั่ง​ชน‍ชาติ​อิสรา‌เอล​ให้​เดิน‍หน้า​ต่อ‍ไป </span><span class="v1_14_16"><sup id="Exod.14.16" class="v1_14_16">16</sup>ส่วน​เจ้า​จง​ยก​ไม้‍เท้า​ของ​เจ้า แล้ว​ยื่น‍มือ​ออก​ไป​เหนือ​ทะเล​และ​ทำ​ให้​ทะเล​นั้น​แยก​ออก เพื่อ​คน​อิสรา‌เอล​จะ​เดิน​ผ่าน​ทะเล​บน​ดิน‍แห้ง​ได้ </span><span class="v1_14_17"><sup id="Exod.14.17" class="v1_14_17">17</sup>ส่วน​เรา​ก็​จะ​บัน‌ดาล​ให้​ใจ​คน​อียิปต์​กระ‌ด้าง​และ​ตาม​พวก‍เขา​มา แล้ว​เรา​จะ​ได้​รับ​เกียรติ​เพราะ​ฟา‌โรห์ กอง​กำลัง รถ‍รบ และ​พล‍ม้า​ทั้ง‍หมด​ของ​เขา </span><span class="v1_14_18"><sup id="Exod.14.18" class="v1_14_18">18</sup>เมื่อ​เรา​ได้​รับ​เกียรติ​เพราะ​ฟา‌โรห์ รถ‍รบ และ​พล‍ม้า​ของ​เขา​แล้ว คน​อียิปต์​ก็​จะ​รู้​ว่า เรา​นี่​แหละ​คือ​ยาห์‌เวห์”</span></p>
  <p class="p"><span class="v1_14_19"><sup id="Exod.14.19" class="v1_14_19">19</sup>ทูต​ของ​พระ‍เจ้า​ซึ่ง​นำ‍หน้า​ทัพ​อิสรา‌เอล​ก็​กลับ​ไป​อยู่​ข้าง‍หลัง และ​เสา​เมฆ​ซึ่ง​อยู่​ข้าง‍หน้า ก็​กลับ‍มา​ตั้ง​อยู่​ข้าง‍หลัง​พวก‍เขา </span><span class="v1_14_20"><sup id="Exod.14.20" class="v1_14_20">20</sup>คือ​มา​อยู่​ระหว่าง​ทัพ​อียิปต์​และ​ทัพ​อิสรา‌เอล มี​เมฆ​และ​ความ​มืด​กั้น เวลา​กลาง‍คืน​ก็​ผ่าน​ไป​โดย​ทั้ง‍สอง​ฝ่าย​ไม่‍ได้​เข้า​ใกล้​กัน​ตลอด‍คืน</span></p>
  <p class="p"><span class="v1_14_21"><sup id="Exod.14.21" class="v1_14_21">21</sup>โม‌เสส​ยื่น‍มือ​ออก​เหนือ​ทะเล และ​พระ‍ยาห์‌เวห์​ก็​ทรง​บัน‌ดาล​ให้​ลม​ตะ‌วัน‍ออก​พัด‍โหม​ไล่​น้ำ‍ทะเล​ตลอด‍คืน ทำ​ให้​ทะเล​กลาย​เป็น​ดิน‍แห้ง และ​น้ำ​แยก​ออก​จาก​กัน </span><span class="v1_14_22"><sup id="Exod.14.22" class="v1_14_22">22</sup>ชน‍ชาติ​อิสรา‌เอล​ก็​เดิน​ผ่าน​กลาง​ทะเล​บน​ดิน‍แห้ง  ส่วน​น้ำ​นั้น​ตั้ง​เป็น​เหมือน​กำ‌แพง​สำหรับ​พวก‍เขา​ทั้ง​ทาง​ขวา​และ​ทาง​ซ้าย</span></p>
  <p class="p"><span class="v1_14_23"><sup id="Exod.14.23" class="v1_14_23">23</sup>คน​อียิปต์​ก็​ไล่‍ตาม​พวก‍เขา​เข้า​ไป​กลาง​ทะเล ทั้ง​ม้า​และ​รถ‍รบ​และ​พล‍ม้า​ทั้ง‍สิ้น​ของ​ฟา‌โรห์ </span><span class="v1_14_24"><sup id="Exod.14.24" class="v1_14_24">24</sup>เวลา​เช้า​มืด​พระ‍ยาห์‌เวห์​ทอด‍พระ‍เนตร​ลง‍มา​จาก​เสา​เพลิง​และ​เสา​เมฆ​ทรง​เห็น​ทัพ​อียิปต์ ก็​ทรง​บัน‌ดาล​ให้​ทัพ​อียิปต์​เกิด​โก‌ลา‌หล </span><span class="v1_14_25"><sup id="Exod.14.25" class="v1_14_25">25</sup>พระ‍องค์​ทรง​ทำ​ให้​ล้อ​รถ​ฝืด​จน​แล่น​แทบ​ไม่‍ไหว คน​อียิปต์​จึง​พูด​กัน​ว่า “ให้​เรา​หนี​จาก​คน​อิสรา‌เอล​เถิด เพราะ​พระ‍ยาห์‌เวห์​ทรง​ต่อ‍สู้​กับ​คน​อียิปต์​เพื่อ​พวก‍เขา”</span></p>
  <h3 class="s">ผู้​ไล่‍ล่า​จม​น้ำ​ตาย</h3>
  <p class="p"><span class="v1_14_26"><sup id="Exod.14.26" class="v1_14_26">26</sup>จาก​นั้น​พระ‍ยาห์‌เวห์​ตรัส​กับ​โม‌เสส​ว่า “จง​ยื่น‍มือ​ออก​เหนือ​ทะเล เพื่อ​ให้​น้ำ‍ทะเล​ไหล​กลับ‍คืน​มา​ท่วม​คน​อียิปต์ ทั้ง​รถ‍รบ​และ​พล‍ม้า​ของ​พวก‍เขา” </span><span class="v1_14_27"><sup id="Exod.14.27" class="v1_14_27">27</sup>โม‌เสส​จึง​ยื่น‍มือ​ออก​เหนือ​ทะเล พอ​รุ่ง‍เช้า​ทะเล​ก็​ไหล​กลับ​ดัง‍เดิม คน​อียิปต์​พา​กัน​หนี​กระ‌แส‍น้ำ แต่​พระ‍ยาห์‌เวห์​ทรง​สลัด​คน​อียิปต์​ลง​กลาง​ทะเล </span><span class="v1_14_28"><sup id="Exod.14.28" class="v1_14_28">28</sup>น้ำ​ก็​ไหล​กลับ​ท่วม​รถ‍รบ​และ​พล‍ม้า คือ​กอง​กำลัง​ทั้ง‍หมด​ของ​ฟา‌โรห์​ซึ่ง​ตาม​พวก‍เขา​เข้า​ไป​ใน​ทะเล ไม่​เหลือ​สัก​คน​เดียว </span><span class="v1_14_29"><sup id="Exod.14.29" class="v1_14_29">29</sup>ส่วน​ชน‍ชาติ​อิสรา‌เอล​เดิน​ไป​ตาม​ดิน‍แห้ง​กลาง​ท้อง​ทะเล น้ำ​ตั้ง​ขึ้น​เหมือน​กำ‌แพง​สำหรับ​พวก‍เขา​ทั้ง​ทาง​ขวา​และ​ทาง​ซ้าย</span></p>
  <p class="p"><span class="v1_14_30"><sup id="Exod.14.30" class="v1_14_30">30</sup>ด้วย‍เหตุ‍นี้​ใน​วัน‍นั้น​พระ‍ยาห์‌เวห์​โปรด​ช่วย​ให้​คน​อิสรา‌เอล​รอด​จาก​เงื้อม‍มือ​คน​อียิปต์ คน​อิสรา‌เอล​เห็น​ศพ​คน​อียิปต์​อยู่​ที่​ชาย‍ทะเล</span></p>
  <p class="p"><span class="v1_14_31"><sup id="Exod.14.31" class="v1_14_31">31</sup>อิสรา‌เอล​เห็น​กิจ‍การ​ใหญ่ ซึ่ง​พระ‍ยาห์‌เวห์​ได้​ทรง​ทำ​ต่อ​คน​อียิปต์ ประ‌ชา‍กร​ก็​เกรง‍กลัว​พระ‍ยาห์‌เวห์ พวก‍เขา​เชื่อ‍ถือ​พระ‍ยาห์‌เวห์​และ​เชื่อ​โม‌เสส​ผู้‍รับ‍ใช้​ของ​พระ‍องค์</span></p>
</div>
<h2 id="Exod.15">อพยพ 15</h2>
<div class="chapter">
  <h3 class="s">บท‍เพลง​ของ​โม‌เสส</h3>
  <p class="p"><span class="v1_15_1"><sup id="Exod.15.1" class="v1_15_1">1</sup>ขณะ​นั้น​โม‌เสส​กับ​ชน‍ชาติ​อิสรา‌เอล​ร้อง‍เพลง​บท​นี้ ​ถวาย​พระ‍ยาห์‌เวห์​ว่า</span></p>
  <p class="q1"><span class="v1_15_1">“ข้า‍พระ‍องค์​จะ​ร้อง‍เพลง​ถวาย​พระ‍ยาห์‌เวห์ เพราะ​พระ‍องค์​ทรง​ได้​ชัย‍ชนะ​อย่าง​ใหญ่‍หลวง</span></p>
  <p class="q2"><span class="v1_15_1">พระ‍องค์​ทรง​กวาด​ม้า​และ​พล‍ม้า​ลง‍ใน​ทะเล</span></p>
  <p class="q1"><span class="v1_15_2"><sup id="Exod.15.2" class="v1_15_2">2</sup>พระ‍ยาห์‌เวห์​ทรง​เป็น​กำลัง​และ​บท‍เพลง​ของ​ข้า‍พระ‍องค์</span></p>
  <p class="q2"><span class="v1_15_2">พระ‍องค์​ทรง​เป็น​ความ​รอด​ของ​ข้า‍พระ‍องค์ </span></p>
  <p class="q1"><span class="v1_15_2">พระ‍องค์​นี่​แหละ​เป็น​พระ‍เจ้า​ของ​ข้า‍พระ‍องค์ ข้า‍พระ‍องค์​จะ​สรร‌เสริญ​พระ‍องค์</span></p>
  <p class="q2"><span class="v1_15_2">พระ‍เจ้า​แห่ง​บิดา​ของ​ข้า‍พระ‍องค์ ข้า‍พระ‍องค์​จะ​ยก​ย่อง​พระ‍องค์</span></p>
  <p class="q1"><span class="v1_15_3"><sup id="Exod.15.3" class="v1_15_3">3</sup>พระ‍ยาห์‌เวห์​ทรง​เป็น​นัก‍รบ</span></p>
  <p class="q2"><span class="v1_15_3">ยาห์‌เวห์​คือ​พระ‍นาม​ของ​พระ‍องค์</span></p>
  <p class="b"/>
  <p class="q1"><span class="v1_15_4"><sup id="Exod.15.4" class="v1_15_4">4</sup>“พระ‍องค์​ทรง​เหวี่ยง​รถ‍รบ​และ​กอง​กำลัง​ของ​ฟา‌โรห์​ลง​ทะเล</span></p>
  <p class="q2"><span class="v1_15_4">นาย‍ทหาร​ชั้น‍ยอด​ของ​ฟา‌โรห์​ก็​จม​ใน​ทะเล​แดง </span></p>
  <p class="q1"><span class="v1_15_5"><sup id="Exod.15.5" class="v1_15_5">5</sup>น้ำ‍ท่วม​พวก‍เขา​มิด</span></p>
  <p class="q2"><span class="v1_15_5">พวก‍เขา​จม‍ลง​เหมือน​ก้อน‍หิน​ใน​ทะเล​ลึก</span></p>
  <p class="q1"><span class="v1_15_6"><sup id="Exod.15.6" class="v1_15_6">6</sup>ข้า‍แต่​พระ‍ยาห์‌เวห์ พระ‍หัตถ์​ขวา​ของ​พระ‍องค์​ทรง​อานุ‌ภาพ​ยิ่ง</span></p>
  <p class="q2"><span class="v1_15_6">ข้า‍แต่​พระ‍ยาห์‌เวห์ พระ‍หัตถ์​ขวา​ของ​พระ‍องค์​ทรง​บด‍ขยี้​ศัตรู</span></p>
  <p class="q1"><span class="v1_15_7"><sup id="Exod.15.7" class="v1_15_7">7</sup>ด้วย​เดชา‌นุภาพ​อัน​ยิ่ง‍ใหญ่​ของ​พระ‍องค์ พระ‍องค์​ทรง​คว่ำ​ปฏิ‌ปักษ์​ของ​พระ‍องค์​เสีย</span></p>
  <p class="q2"><span class="v1_15_7">พระ‍องค์​ทรง​ส่ง​พระ‍พิโรธ​ของ​พระ‍องค์​เผา‍ผลาญ​พวก‍เขา​เสีย​อย่าง​เผา​ตอ‍ข้าว</span></p>
  <p class="q1"><span class="v1_15_8"><sup id="Exod.15.8" class="v1_15_8">8</sup>โดย​ลม​ที่​ระบาย​จาก​ช่อง​พระ‍นา‌สิก ​น้ำ​ก็​รวม​ตัว​เป็น​กอง​สูง​ขึ้น</span></p>
  <p class="q2"><span class="v1_15_8">น้ำ‍ท่วม​ก็​ตั้ง​สูง​ขึ้น​ดัง​กำ‌แพง</span></p>
  <p class="q2"><span class="v1_15_8">ที่​ลึก​ใน​ใจ​กลาง​ท้อง​ทะเล​ก็​แข็ง​ตัว</span></p>
  <p class="q1"><span class="v1_15_9"><sup id="Exod.15.9" class="v1_15_9">9</sup>ข้า‍ศึก​กล่าว​ว่า ‘ข้า​จะ​ติด‍ตาม ข้า​จะ​ไล่​ให้​ทัน</span></p>
  <p class="q2"><span class="v1_15_9">ข้า​จะ​แบ่ง​ของ‍ริบ​กัน ข้า​จะ​พอ‍ใจ​ที่​ได้​ทำ​กับ​พวก‍เขา​สม‍ดัง‍ใจ</span></p>
  <p class="q2"><span class="v1_15_9">ข้า​จะ​ชัก​ดาบ​ออก มือ​ข้า​จะ​ทำ‍ลาย​พวก‍เขา​เสีย’</span></p>
  <p class="q1"><span class="v1_15_10"><sup id="Exod.15.10" class="v1_15_10">10</sup>พระ‍องค์​ทรง​บัน‌ดาล​ให้​ลม​พัด​มา น้ำ‍ทะเล​ก็​ท่วม​พวก‍เขา​มิด</span></p>
  <p class="q2"><span class="v1_15_10">พวก‍เขา​จม‍ลง​เหมือน​ตะ‌กั่ว​ใน​กระ‌แส‍น้ำ​ที่​ไหล‍เชี่ยว​นั้น</span></p>
  <p class="b"/>
  <p class="q1"><span class="v1_15_11"><sup id="Exod.15.11" class="v1_15_11">11</sup>“ข้า‍แต่​พระ‍ยาห์‌เวห์ ใน​บรร‌ดา​พระ​ต่างๆ องค์​ไหน​จะ​เป็น​เหมือน​พระ‍องค์​เล่า?</span></p>
  <p class="q2"><span class="v1_15_11">องค์​ไหน​จะ​เหมือน​พระ‍องค์​ผู้​ทรง​งาม‍สง่า​ใน​ความ​บริ‌สุทธิ์</span></p>
  <p class="q2"><span class="v1_15_11">และ​น่า‍เกรง‍ขาม​ด้วย​พระ‍สิริ​และ​ทรง​ทำ​การ​อัศ‌จรรย์?</span></p>
  <p class="q1"><span class="v1_15_12"><sup id="Exod.15.12" class="v1_15_12">12</sup>พระ‍องค์​เหยียด​พระ‍หัตถ์​ขวา​ออก</span></p>
  <p class="q2"><span class="v1_15_12">แผ่น‍ดิน​ก็​กลืน​พวก‍เขา​เสีย</span></p>
  <p class="b"/>
  <p class="q1"><span class="v1_15_13"><sup id="Exod.15.13" class="v1_15_13">13</sup>“ด้วย​ความ​รัก‍มั่น‍คง พระ‍องค์​ทรง​นำ​ชน‍ชาติ​ซึ่ง​ทรง​ไถ่​ไว้</span></p>
  <p class="q2"><span class="v1_15_13">ด้วย​พระ‍เด‌ชา‍นุ‌ภาพ พระ‍องค์​ทรง​พา​พวก‍เขา​มา​ถึง​ที่​สถิต​อัน​บริ‌สุทธิ์​ของ​พระ‍องค์</span></p>
  <p class="q1"><span class="v1_15_14"><sup id="Exod.15.14" class="v1_15_14">14</sup>ชน‍ชาติ​ทั้ง‍หลาย​ได้‍ยิน​แล้ว ก็​พา​กัน​สะทก‍สะท้าน</span></p>
  <p class="q2"><span class="v1_15_14">คน​ฟี‌ลิส‌เตีย​รู้‍สึก​ปวด‍ร้าว</span></p>
  <p class="q1"><span class="v1_15_15"><sup id="Exod.15.15" class="v1_15_15">15</sup>ครั้ง‍นั้น​พวก​เจ้า‍นาย​แห่ง​เอ‌โดม​ก็​พา​กัน​หวาด‍ผวา</span></p>
  <p class="q2"><span class="v1_15_15">และ​พวก​ผู้‍นำ​แห่ง​โม‌อับ​ก็​ตัว‍สั่น</span></p>
  <p class="q2"><span class="v1_15_15">คน​คา‌นา‌อัน​ทั้ง‍ปวง​ก็​ระส่ำ‍ระสาย​ไป</span></p>
  <p class="q1"><span class="v1_15_16"><sup id="Exod.15.16" class="v1_15_16">16</sup>ความ​รู้‍สึก​สยด‌สยอง​และ​ความ​ตก‍ใจ​กลัว​อุบัติ​ขึ้น​ใน​ใจ​ของ​พวก‍เขา</span></p>
  <p class="q2"><span class="v1_15_16">เนื่อง‍ด้วย​ฤทธา‌นุ‌ภาพ​แห่ง​พระ‍กร​ของ​พระ‍องค์ พวก‍เขา​หยุด‍นิ่ง​อยู่​เหมือน​ก้อน‍หิน</span></p>
  <p class="q1"><span class="v1_15_16">ข้า‍แต่​พระ‍ยาห์‌เวห์ จน​ประ‌ชา‍กร​ของ​พระ‍องค์​ผ่าน​พ้น​ไป</span></p>
  <p class="q2"><span class="v1_15_16">จน​ชน‍ชาติ​ซึ่ง​พระ‍องค์​ทรง​ซื้อ​ไว้​แล้ว​ผ่าน​ไป</span></p>
  <p class="q1"><span class="v1_15_17"><sup id="Exod.15.17" class="v1_15_17">17</sup>พระ‍องค์​ทรง​นำ​พวก‍เขา​เข้า‍มา และ​ให้​เขา​ตั้ง​หลัก‍แหล่ง​บน​ภูเขา​ของ​พระ‍องค์</span></p>
  <p class="q2"><span class="v1_15_17">ข้า‍แต่​พระ‍ยาห์‌เวห์ เป็น​สถาน‍ที่​ซึ่ง​พระ‍องค์​ทรง​สร้าง​ไว้​เพื่อ​เป็น​ที่‍ประ‌ทับ​ของ​พระ‍องค์</span></p>
  <p class="q2"><span class="v1_15_17">ข้า‍แต่​องค์‍เจ้า‍นาย สถาน‍นมัส‌การ​ซึ่ง​พระ‍หัตถ์​ของ​พระ‍องค์​ทรง​สถาปนา​ไว้</span></p>
  <p class="q1"><span class="v1_15_18"><sup id="Exod.15.18" class="v1_15_18">18</sup>พระ‍ยาห์‌เวห์​จะ​ทรง​ครอบ‍ครอง​อยู่​เป็น​นิตย์​นิ‌รันดร์”</span></p>
  <p class="p"><span class="v1_15_19"><sup id="Exod.15.19" class="v1_15_19">19</sup>เพราะ​เมื่อ​กอง​ม้า​ของ​ฟา‌โรห์​กับ​รถ‍รบ​และ​พล‍ม้า​ของ​ท่าน​ลง‍ไป​ใน​ทะเล พระ‍ยาห์‌เวห์​ก็​ทรง​ให้​น้ำ‍ทะเล​ไหล​กลับ‍มา​ท่วม​เสีย แต่​ชน‍ชาติ​อิสรา‌เอล​เดิน​ไป​บน​ดิน‍แห้ง​กลาง​ทะเล​นั้น</span></p>
  <h3 class="s">บท‍เพลง​ของ​มิ‌เรียม</h3>
  <p class="p"><span class="v1_15_20"><sup id="Exod.15.20" class="v1_15_20">20</sup>มิ‌เรียม​ผู้‍เผย‍พระ‍วจนะ​หญิง พี่‍สาว​ของ​อา‌โรน​ก็​ถือ​รำ‌มะ‌นา  และ​หญิง​ทั้ง‍หมด​ก็​ถือ​รำ‌มะ‌นา​เดิน​ตาม​พร้อม​กับ​เต้น‍รำ​ไป​ด้วย </span><span class="v1_15_21"><sup id="Exod.15.21" class="v1_15_21">21</sup>มิ‌เรียม​จึง​ร้อง‍ตอบ​พวก‍เขา​ว่า</span></p>
  <p class="q1"><span class="v1_15_21">“จง​ร้อง‍เพลง​ถวาย​พระ‍ยาห์‌เวห์​เถิด​เพราะ​พระ‍องค์​ทรง​ได้​ชัย‍ชนะ​อย่าง​ใหญ่‍หลวง</span></p>
  <p class="q2"><span class="v1_15_21">พระ‍องค์​ทรง​กวาด​ม้า​และ​พล‍ม้า​ลง‍ใน​ทะเล”</span></p>
  <h3 class="s">น้ำ‍ขม​กลาย​เป็น​น้ำ‍จืด</h3>
  <p class="p"><span class="v1_15_22"><sup id="Exod.15.22" class="v1_15_22">22</sup>ต่อ‍มา​โม‌เสส​นำ​พวก​อิสรา‌เอล​ออก​จาก​ทะเล​แดง ​ไป​ยัง​ถิ่น‍ทุร‌กัน‌ดาร​ชูร์ พวก‍เขา​เดิน​ไป​ใน​ถิ่น‍ทุร‌กัน‌ดาร​สาม​วัน​โดย​ไม่​พบ​น้ำ​เลย </span><span class="v1_15_23"><sup id="Exod.15.23" class="v1_15_23">23</sup>เมื่อ​มา​ถึง​ตำบล​มา‌ราห์ พวก‍เขา​ก็​ดื่ม​น้ำ​ที่​ตำบล​มา‌ราห์​นั้น​ไม่‍ได้ เพราะ​น้ำ‍ขม เพราะ‍ฉะนั้น​จึง​ตั้ง‍ชื่อ​ว่า​มา‌ราห์  </span><span class="v1_15_24"><sup id="Exod.15.24" class="v1_15_24">24</sup>ประ‌ชา‍ชน​ก็​พา​กัน​บ่น​ต่อ‍ว่า​โม‌เสส​ว่า “เรา​จะ​เอา​อะไร​ดื่ม?” </span><span class="v1_15_25"><sup id="Exod.15.25" class="v1_15_25">25</sup>โม‌เสส​ก็​ร้อง‍ทูล​พระ‍ยาห์‌เวห์ พระ‍ยาห์‌เวห์​จึง​ทรง​ชี้​ให้​ท่าน​เห็น​ต้น‍ไม้​ต้น‍หนึ่ง เมื่อ​ท่าน​โยน​มัน​ลง​น้ำ น้ำ​ก็​จืด </span></p>
  <p class="p"><span class="v1_15_25">ณ ที่​นั้น พระ‍องค์​ประ‌ทาน​กฎ‍เกณฑ์​และ​กฎ‍หมาย​ไว้ อีก‍ทั้ง​ทรง​ลอง‍ใจ​พวก‍เขา </span><span class="v1_15_26"><sup id="Exod.15.26" class="v1_15_26">26</sup>พระ‍องค์​ตรัส​ว่า “ถ้า​เจ้า​ใส่​ใจ​ฟัง​พระ‍สุร‌เสียง​ของ​พระ‍ยาห์‌เวห์​พระ‍เจ้า​ของ​เจ้า และ​ทำ​สิ่ง​ที่​ถูก‍ต้อง​ใน​สาย‍พระ‍เนตร​ของ​พระ‍องค์ อีก‍ทั้ง​เงี่ย‍หู​ฟัง​พระ‍บัญญัติ​ของ​พระ‍องค์ และ​รักษา​กฎ‍เกณฑ์​ของ​พระ‍องค์​ทุก‍ประ‌การ​แล้ว โรค​ต่างๆ ซึ่ง​เรา​บัน‌ดาล​ให้​เกิด​แก่​คน​อียิปต์​นั้น เรา​จะ​ไม่‍ให้​เกิด‍ขึ้น​กับ​เจ้า​เลย เพราะ​เรา​คือ​ยาห์‌เวห์​แพทย์​ของ​เจ้า”</span></p>
  <p class="p"><span class="v1_15_27"><sup id="Exod.15.27" class="v1_15_27">27</sup>พวก‍เขา​มา​ถึง​เอ‌ลิม ที่​มี​บ่อ‍น้ำ‍พุ​สิบ‍สอง​บ่อ มี​ต้น‍อินท‌ผลัม​เจ็ด‍สิบ​ต้น พวก‍เขา​จึง​ตั้ง‍ค่าย​ใกล้​บ่อ‍น้ำ​นั้น</span></p>
</div>
<h2 id="Exod.16">อพยพ 16</h2>
<div class="chapter">
  <h3 class="s">มานา อาหาร​จาก​สวรรค์</h3>
  <p class="p"><span class="v1_16_1"><sup id="Exod.16.1" class="v1_16_1">1</sup>ชุม‌นุม‍ชน​อิสรา‌เอล​ทั้ง‍หมด​เดิน​ทาง​ออก​จาก​เอ‌ลิม และ​มา​ถึง​ถิ่น‍ทุร‌กัน‌ดาร​สิน ซึ่ง​อยู่​ระหว่าง​เอ‌ลิม​กับ​ภูเขา​ซี‌นาย ใน​วัน‍ที่​สิบ‍ห้า​เดือน​ที่​สอง นับ‍ตั้ง‍แต่​ออก​จาก​แผ่น‍ดิน​อียิปต์  </span><span class="v1_16_2"><sup id="Exod.16.2" class="v1_16_2">2</sup>ชุม‌นุม‍ชน​อิสรา‌เอล​ทั้ง‍หมด​ก็​พา​กัน​บ่น​ต่อ‍ว่า​โม‌เสส​และ​อา‌โรน​ใน​ถิ่น‍ทุร‌กัน‌ดาร </span><span class="v1_16_3"><sup id="Exod.16.3" class="v1_16_3">3</sup>คน​อิสรา‌เอล​กล่าว​กับ​ท่าน​ทั้ง‍สอง​ว่า “เรา​ตาย​เสีย​ใน​แผ่น‍ดิน​อียิปต์​ด้วย​พระ‍หัตถ์​ของ​พระ‍ยาห์‌เวห์ ขณะ​เมื่อ​นั่ง​อยู่​ใกล้​หม้อ​เนื้อ​และ​รับ‍ประ‌ทาน​อาหาร​อิ่ม‍หนำ​ก็​ดี​กว่า นี่​ท่าน​ทั้ง‍สอง​กลับ​นำ​เรา​ออก​มา​ยัง​ถิ่น‍ทุร‌กัน‌ดาร​นี้ เพื่อ​จะ​ให้​ชุม‌นุม‍ชน​ทั้ง‍หมด​หิว​ตาย”</span></p>
  <p class="p"><span class="v1_16_4"><sup id="Exod.16.4" class="v1_16_4">4</sup>แล้ว​พระ‍ยาห์‌เวห์​ตรัส​กับ​โม‌เสส​ว่า “นี่‍แน่ะ เรา​จะ​ให้​อาหาร​ตก​ลง‍มา​เหมือน​ฝน​จาก​ท้อง‍ฟ้า ​สำหรับ​พวก‍เจ้า และ​ทุกๆ วัน​ก็​ให้​ประ‌ชา‍ชน​ออก​ไป​เก็บ​แต่​พอ​กิน​เฉพาะ​วัน‍หนึ่งๆ เพื่อ​เรา​จะ​ได้​ลอง‍ใจ​ว่า พวก‍เขา​จะ​ดำ‌เนิน​ตาม​บัญญัติ​ของ​เรา​หรือ​ไม่? </span><span class="v1_16_5"><sup id="Exod.16.5" class="v1_16_5">5</sup>ใน​วัน‍ที่​หก เมื่อ​พวก‍เขา​เตรียม​มานา​ที่​นำ​มา ก็​ให้​เก็บ​เพิ่ม​เป็น​สอง​เท่า​ของ​ที่​พวก‍เขา​เก็บ​ใน​วัน‍อื่นๆ ”</span></p>
  <p class="p"><span class="v1_16_6"><sup id="Exod.16.6" class="v1_16_6">6</sup>โม‌เสส​กับ​อา‌โรน​จึง​บอก​ชน‍ชาติ​อิสรา‌เอล​ทั้ง‍หมด​ว่า “ใน​เวลา​เย็น​พวก‍ท่าน​จะ​ได้​รู้​ว่า พระ‍ยาห์‌เวห์​ทรง​เป็น​ผู้‍นำ​พวก‍ท่าน​ออก​จาก​แผ่น‍ดิน​อียิปต์ </span><span class="v1_16_7"><sup id="Exod.16.7" class="v1_16_7">7</sup>ใน​เวลา​เช้า​พวก‍ท่าน​จะ​ได้​เห็น​พระ‍สิริ​ของ​พระ‍ยาห์‌เวห์ เพราะ​พระ‍ยาห์‌เวห์​ทรง​ได้‍ยิน​คำ​ที่​ท่าน​บ่น​ต่อ‍ว่า​พระ‍องค์​แล้ว เรา​ทั้ง‍สอง​เป็น​ใคร​เล่า? พวก‍ท่าน​จึง​มา​บ่น​ต่อ‍ว่า​เรา”</span></p>
  <p class="p"><span class="v1_16_8"><sup id="Exod.16.8" class="v1_16_8">8</sup>โม‌เสส​กล่าว​ว่า “ใน​เวลา​เย็น​พระ‍ยาห์‌เวห์​จะ​ประ‌ทาน​เนื้อ​ให้​พวก‍ท่าน​รับ‍ประ‌ทาน และ​ใน​เวลา​เช้า​จะ​ประ‌ทาน​อาหาร​ให้​รับ‍ประ‌ทาน​จน​อิ่ม เพราะ​พระ‍ยาห์‌เวห์​ทรง​ได้‍ยิน​คำ​บ่น​ของ​ท่าน​ต่อ​พระ‍องค์ เรา​ทั้ง‍สอง​นี้​เป็น​ใคร​เล่า? พวก‍ท่าน​ไม่‍ได้​บ่น​ต่อ‍ว่า​เรา แต่​ได้​บ่น​ต่อ‍ว่า​พระ‍ยาห์‌เวห์”</span></p>
  <p class="p"><span class="v1_16_9"><sup id="Exod.16.9" class="v1_16_9">9</sup>โม‌เสส​จึง​กล่าว​กับ​อา‌โรน​ว่า “จง​บอก​ชุม‌นุม‍ชน​อิสรา‌เอล​ทั้ง‍ปวง​ว่า ‘จง​มา​อยู่​เฉพาะ‍พระ‍พักตร์​พระ‍ยาห์‌เวห์ เพราะ​พระ‍องค์​ทรง​ได้‍ยิน​คำ​บ่น​ของ​พวก‍ท่าน​แล้ว’ ”</span></p>
  <p class="p"><span class="v1_16_10"><sup id="Exod.16.10" class="v1_16_10">10</sup>ขณะ‍ที่​อา‌โรน​กล่าว​กับ​ชุม‌นุม‍ชน​อิสรา‌เอล​อยู่​นั้น พวก‍เขา​มอง​ไป​ทาง​ถิ่น‍ทุร‌กัน‌ดาร และ​นี่‍แน่ะ พระ‍รัศมี​ของ​พระ‍ยาห์‌เวห์​ปรา‌กฏ​อยู่​ใน​เมฆ </span><span class="v1_16_11"><sup id="Exod.16.11" class="v1_16_11">11</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_16_12"><sup id="Exod.16.12" class="v1_16_12">12</sup>“เรา​ได้‍ยิน​คำ​บ่น​ของ​ชน‍ชาติ​อิสรา‌เอล​แล้ว จง​กล่าว​แก่​พวก‍เขา​ว่า ‘ใน​เวลา​โพล้‍เพล้ พวก‍เจ้า​จะ​ได้​กิน​เนื้อ ทั้ง​ใน​เวลา​เช้า​เจ้า​จะ​ได้​อาหาร​กิน​จน​อิ่ม แล้ว​เจ้า​จะ​รู้​ว่า เรา​คือ​ยาห์‌เวห์​พระ‍เจ้า​ของ​พวก‍เจ้า’ ”</span></p>
  <p class="p"><span class="v1_16_13"><sup id="Exod.16.13" class="v1_16_13">13</sup>เมื่อ‍ถึง‍เวลา​เย็น ฝูง‍นก‍คุ่ม​บิน​มา​เต็ม​ค่าย ใน​เวลา​เช้า​ก็​มี​น้ำ‍ค้าง​รอบ​ค่าย </span><span class="v1_16_14"><sup id="Exod.16.14" class="v1_16_14">14</sup>เมื่อ​น้ำ‍ค้าง​ระเหย​ไป​แล้ว นี่‍แน่ะ มี​เกล็ด​บาง​ละ‌เอียด​เหมือน​น้ำ‍ค้าง​แข็ง​อยู่​บน​พื้น‍ดิน​ใน​ถิ่น‍ทุร‌กัน‌ดาร​นั้น </span><span class="v1_16_15"><sup id="Exod.16.15" class="v1_16_15">15</sup>เมื่อ​ชน‍ชาติ​อิสรา‌เอล​เห็น​จึง​พูด​กัน​ว่า “นี่​อะไร​หนอ?” เพราะ​พวก‍เขา​ไม่​ทราบ​ว่า​เป็น​สิ่ง‍ใด โม‌เสส​จึง​บอก​พวก‍เขา​ว่า “นี่‍แหละ เป็น​อาหาร​ที่​พระ‍ยาห์‌เวห์​ประ‌ทาน​ให้​พวก‍ท่าน​รับ‍ประ‌ทาน  </span><span class="v1_16_16"><sup id="Exod.16.16" class="v1_16_16">16</sup>นี่​เป็น​สิ่ง​ที่​พระ‍ยาห์‌เวห์​ทรง​บัญชา​ไว้​คือ ‘ให้​ทุก​คน​เก็บ​เท่า​ที่​พอ​รับ‍ประ‌ทาน​อิ่ม ให้​เก็บ​คน​ละ​สอง​ลิตร ตาม​จำ‌นวน​คน​ที่​พัก​อยู่​ใน​เต็นท์​ของ​ตน’ ” </span><span class="v1_16_17"><sup id="Exod.16.17" class="v1_16_17">17</sup>ชน‍ชาติ​อิสรา‌เอล​ก็​ทำ​ตาม​นั้น บาง‍คน​เก็บ​มาก บาง‍คน​เก็บ​น้อย </span><span class="v1_16_18"><sup id="Exod.16.18" class="v1_16_18">18</sup>แต่​เมื่อ​พวก‍เขา​ใช้​เครื่อง‍ตวง คน​ที่​เก็บ​ได้​มาก​ก็​ไม่‍มี​เหลือ และ​คน​ที่​เก็บ​ได้​น้อย​ก็​ไม่​ขาด‍แคลน  ทุก​คน​เก็บ​ได้​เท่า​ที่​คน​หนึ่ง​รับ‍ประ‌ทาน​ได้ </span><span class="v1_16_19"><sup id="Exod.16.19" class="v1_16_19">19</sup>โม‌เสส​สั่ง​พวก‍เขา​ว่า “อย่า​ให้​ใคร​เหลือ​ไว้​จน​รุ่ง‍เช้า” </span><span class="v1_16_20"><sup id="Exod.16.20" class="v1_16_20">20</sup>แต่​พวก‍เขา​ไม่​เชื่อ‍ฟัง​โม‌เสส บาง‍คน​เหลือ​ไว้​จน​รุ่ง‍เช้า อาหาร​นั้น​ก็​มี​หนอน​ขึ้น และ​บูด‍เหม็น โม‌เสส​จึง​โกรธ​คน​เหล่า‍นั้น </span><span class="v1_16_21"><sup id="Exod.16.21" class="v1_16_21">21</sup>พวก‍เขา​เก็บ​กัน​ทุกๆ เช้า​เท่า​ที่​คน​หนึ่ง​รับ‍ประ‌ทาน​ได้ แต่​พอ​แดด​ออก​ร้อน‍จัด​แล้ว​อาหาร​นั้น​ก็​ละ‌ลาย​ไป</span></p>
  <p class="p"><span class="v1_16_22"><sup id="Exod.16.22" class="v1_16_22">22</sup>เมื่อ​ถึง​วัน‍ที่​หก พวก‍เขา​เก็บ​อาหาร​สอง​เท่า คือ​คน​ละ​สี่​ลิตร ผู้‍นำ​ทั้ง‍หมด​ของ​ชุม‌นุม‍ชน​จึง​เข้า‍มา​ราย‍งาน​โม‌เสส </span><span class="v1_16_23"><sup id="Exod.16.23" class="v1_16_23">23</sup>โม‌เสส​บอก​พวก‍เขา​ว่า “พระ‍ยาห์‌เวห์​ทรง​บัญชา​ว่า ‘พรุ่ง‍นี้​เป็น​วัน‍หยุด‍พัก เป็น​สะ‌บา‌โต วัน‍บริ‌สุทธิ์​แด่​พระ‍ยาห์‌เวห์  จะ​ปิ้ง​อะไร​ก็​ให้​ปิ้ง จะ​ต้ม​อะไร​ก็​ให้​ต้ม​เสีย และ​ส่วน​ที่​เหลือ​ทั้ง‍หมด จง​เก็บ​ไว้​จน‍ถึง​วัน‍รุ่ง‍ขึ้น’ ”</span></p>
  <p class="p"><span class="v1_16_24"><sup id="Exod.16.24" class="v1_16_24">24</sup>เมื่อ​พวก‍เขา​เก็บ​ไว้​จน‍ถึง​วัน‍รุ่ง‍ขึ้น​ตาม​ที่​โม‌เสส​สั่ง อาหาร​นั้น​ไม่​บูด‍เหม็น​และ​ไม่‍มี​หนอน​ใน​นั้น </span><span class="v1_16_25"><sup id="Exod.16.25" class="v1_16_25">25</sup>โม‌เสส​จึง​บอก​ว่า “วัน‍นี้​จง​กิน​อาหาร​นั้น เพราะ​ว่า​วัน‍นี้​เป็น​วัน‍สะ‌บา‌โต​ของ​พระ‍ยาห์‌เวห์ วัน‍นี้​พวก‍ท่าน​จะ​ไม่​พบ​อาหาร​อย่าง​นั้น​ใน​ทุ่ง​เลย </span><span class="v1_16_26"><sup id="Exod.16.26" class="v1_16_26">26</sup>จง​เก็บ​อาหาร​หก​วัน แต่​ใน​วัน‍ที่​เจ็ด​ซึ่ง​เป็น​สะ‌บา‌โต​จะ​ไม่‍มี​เลย” </span><span class="v1_16_27"><sup id="Exod.16.27" class="v1_16_27">27</sup>ต่อ‍มา​ใน​วัน‍ที่​เจ็ด บาง‍คน​ออก​ไป​เก็บ แต่​ก็​ไม่​พบ​เลย</span></p>
  <p class="p"><span class="v1_16_28"><sup id="Exod.16.28" class="v1_16_28">28</sup>พระ‍ยาห์‌เวห์​ตรัส​กับ​โม‌เสส​ว่า “พวก‍เจ้า​จะ​ขัด‍ขืน​บัญญัติ​และ​กฎ‍หมาย​ของ​เรา​นาน​สัก​เท่า‍ไร? </span><span class="v1_16_29"><sup id="Exod.16.29" class="v1_16_29">29</sup>ดู‍สิ พระ‍ยาห์‌เวห์​ประ‌ทาน​วัน‍สะ‌บา‌โต​ให้​พวก‍เจ้า เพราะ‍ฉะนั้น​ใน​วัน‍ที่​หก​พระ‍องค์​ประ‌ทาน​อาหาร​ให้​พอ​รับ‍ประ‌ทาน​สอง​วัน ใน​วัน‍ที่​เจ็ด​นั้น​ให้​ทุก​คน​พัก​อยู่​ใน​ที่​ของ​ตน อย่า​ให้​ใคร​ออก​จาก​ที่‍พัก​เลย” </span><span class="v1_16_30"><sup id="Exod.16.30" class="v1_16_30">30</sup>เพราะ‍ฉะนั้น​ประ‌ชา‍ชน​จึง​ได้​หยุด‍พัก​ใน​วัน‍ที่​เจ็ด</span></p>
  <p class="p"><span class="v1_16_31"><sup id="Exod.16.31" class="v1_16_31">31</sup>คน​อิสรา‌เอล​เรียก​ชื่อ​อาหาร​นั้น ว่า มานา  มัน​เหมือน​เมล็ด‍ผัก‍ชี​แต่​มี​สี‍ขาว และ​มี​รส​เหมือน​ขนม​แผ่น​ผสม​น้ำ‍ผึ้ง  </span><span class="v1_16_32"><sup id="Exod.16.32" class="v1_16_32">32</sup>โม‌เสส​กล่าว​ว่า “พระ‍ยาห์‌เวห์​มี​รับ‍สั่ง​ว่า ‘จง​ตวง​มานา​สอง​ลิตร เก็บ​ไว้​ตลอด‍ชั่ว‍ชาติ‍พันธุ์​ของ​เจ้า เพื่อ​พวก‍เขา​จะ​ได้​เห็น​อาหาร​ซึ่ง​เรา​เลี้ยง​พวก‍เจ้า​ใน​ถิ่น‍ทุร‌กัน‌ดาร​นี้ เมื่อ​เรา​นำ​พวก‍เจ้า​ออก​จาก​แผ่น‍ดิน​อียิปต์’ ” </span><span class="v1_16_33"><sup id="Exod.16.33" class="v1_16_33">33</sup>โม‌เสส​บอก​อา‌โรน​ว่า “จง​เอา​ไห​ลูก​หนึ่ง แล้ว​ตวง​มานา​ให้​เต็ม​สอง​ลิตร  วาง​ไว้​เฉพาะ‍พระ‍พักตร์​พระ‍ยาห์‌เวห์ ให้​เก็บ​รักษา​ไว้​ชั่ว‍ชาติ‍พันธุ์​ของ​พวก‍ท่าน” </span><span class="v1_16_34"><sup id="Exod.16.34" class="v1_16_34">34</sup>อา‌โรน​ก็​วาง​มานา​นั้น​ลง​หน้า​หีบ‍แห่ง‍สักขี‍พยาน เพื่อ​รักษา​ไว้​ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_16_35"><sup id="Exod.16.35" class="v1_16_35">35</sup>ชน‍ชาติ​อิสรา‌เอล​ได้​กิน​มานา 40 ปี จน​พวก‍เขา​มา​ถึง​แผ่น‍ดิน​ที่​จะ​อาศัย​อยู่ พวก‍เขา​กิน​มานา​จน​มา​ถึง​ชาย‍แดน​แผ่น‍ดิน​คา‌นา‌อัน  </span><span class="v1_16_36"><sup id="Exod.16.36" class="v1_16_36">36</sup>(เครื่อง‍ตวง​ของ‍แห้ง​มาตร‌ฐาน​ที่​ใช้​ใน​เวลา​นั้น​เท่า‍กับ 20 ลิตร)</span></p>
</div>
<h2 id="Exod.17">อพยพ 17</h2>
<div class="chapter">
  <h3 class="s">น้ำ​ออก​มา​จาก​หิน</h3>
  <p class="p"><span class="v1_17_1"><sup id="Exod.17.1" class="v1_17_1">1</sup>ชุม‌นุม‍ชน​อิสรา‌เอล​ทั้ง‍หมด​เคลื่อน​ออก​จาก​ถิ่น‍ทุร‌กัน‌ดาร​สิน​ไป​เป็น​ระยะๆ ตาม​พระ‍บัญชา​ของ​พระ‍ยาห์‌เวห์ และ​มา​ตั้ง‍ค่าย​ที่​เร‌ฟี‌ดิม ที่​นั่น​ไม่‍มี​น้ำ​ให้​ประ‌ชา‍ชน​ดื่ม </span><span class="v1_17_2"><sup id="Exod.17.2" class="v1_17_2">2</sup>เพราะ‍ฉะนั้น ประ‌ชา‍ชน​จึง​เอา​เรื่อง​กับ​โม‌เสส และ​กล่าว​กับ​โม‌เสส​ว่า “ให้​น้ำ​พวก‍ข้า​ดื่ม​ซิ”</span></p>
  <p class="p"><span class="v1_17_2">โม‌เสส​จึง​บอก​พวก‍เขา​ว่า “พวก‍เจ้า​หา​เรื่อง​เรา​ทำไม? ทำไม​พวก‍เจ้า​จึง​บัง‍อาจ​ลอง‍ดี​กับ​พระ‍ยาห์‌เวห์?” </span><span class="v1_17_3"><sup id="Exod.17.3" class="v1_17_3">3</sup>แต่​ประ‌ชา‍ชน​กระ‌หาย​น้ำ ณ ที่​นั้น จึง​บ่น​ต่อ​โม‌เสส​ว่า “ทำไม​ท่าน​จึง​พา​เรา​ทั้ง​บุตร​และ​ฝูง‍ปศุ‌สัตว์​ของ​เรา​ออก​จาก​อียิปต์​มา​เพื่อ​ให้​อด​น้ำ​ตาย?” </span><span class="v1_17_4"><sup id="Exod.17.4" class="v1_17_4">4</sup>โม‌เสส​จึง​ร้อง‍ทูล​พระ‍ยาห์‌เวห์​ว่า “ข้า‍พระ‍องค์​จะ​ทำ​อย่าง‍ไร​กับ​ชน‍ชาติ​นี้​ดี? พวก‍เขา​เกือบ​เอา​หิน​ขว้าง​ข้า‍พระ‍องค์​ให้​ตาย​อยู่​แล้ว”</span></p>
  <p class="p"><span class="v1_17_5"><sup id="Exod.17.5" class="v1_17_5">5</sup>พระ‍ยาห์‌เวห์​จึง​ตรัส​กับ​โม‌เสส​ว่า “จง​เดิน​ล่วง‍หน้า​ประ‌ชา‍ชน​ไป และ​นำ​พวก​ผู้‍ใหญ่​บาง‍คน​ของ​อิสรา‌เอล​ไป​กับ​เจ้า จง​ถือ​ไม้‍เท้า​ที่​เจ้า​ใช้​ตี​แม่‍น้ำ​ไนล์​นั้น​ไป​ด้วย </span><span class="v1_17_6"><sup id="Exod.17.6" class="v1_17_6">6</sup>นี่‍แน่ะ เรา​จะ​ยืน​อยู่​ต่อ‍หน้า​เจ้า​ที่‍นั่น บน​ศิลา​ที่​ภูเขา​โฮ‌เรบ จง​ตี​ศิลา​นั้น แล้ว​น้ำ​จะ​ไหล​ออก​มา​ให้​ประ‌ชา‍ชน​ดื่ม”</span></p>
  <p class="p"><span class="v1_17_6">โม‌เสส​ก็​ทำ​ดัง‍นั้น​ต่อ‍หน้า‍ต่อ‍ตา​พวก​ผู้‍ใหญ่​ของ​อิสรา‌เอล </span><span class="v1_17_7"><sup id="Exod.17.7" class="v1_17_7">7</sup>โม‌เสส​เรียก​ชื่อ​สถาน‍ที่​นั้น​ว่า มัส‌สาห์  และ​เม‌รี‌บาห์  เพราะ​คน​อิสรา‌เอล​หา​เรื่อง​ตน ณ ที่​นั้น และ​ลอง‍ดี​กับ​พระ‍ยาห์‌เวห์​ว่า “พระ‍ยาห์‌เวห์​สถิต​อยู่​ท่าม‍กลาง​พวก‍ข้าพ‌เจ้า​จริง​หรือ?” </span></p>
  <h3 class="s">คน​อา‌มา‌เลข​โจม‍ตี​คน​อิสรา‌เอล แต่​พ่าย‍แพ้</h3>
  <p class="p"><span class="v1_17_8"><sup id="Exod.17.8" class="v1_17_8">8</sup>เวลา​นั้น คน​อา‌มา‌เลข​ยก​มา​รบ​กับ​คน​อิสรา‌เอล​ที่​เร‌ฟี‌ดิม </span><span class="v1_17_9"><sup id="Exod.17.9" class="v1_17_9">9</sup>โม‌เสส​สั่ง​โย‌ชู‌วา​ว่า “จง​เลือก​ผู้‍ชาย ​ฝ่าย​เรา​ออก​ไป​สู้‍รบ​กับ​คน​อา‌มา‌เลข พรุ่ง‍นี้​เรา​จะ​ยืน​ถือ​ไม้‍เท้า​ของ​พระ‍เจ้า​อยู่​บน​ยอด‍เขา” </span><span class="v1_17_10"><sup id="Exod.17.10" class="v1_17_10">10</sup>โย‌ชู‌วา​ก็​ทำ​ตาม​คำ‍สั่ง​ของ​โม‌เสส เขา​ออก​ไป​รบ​กับ​คน​อา‌มา‌เลข ส่วน​โม‌เสส อา‌โรน และ​เฮอร์​ก็​ขึ้น​ไป​บน​ยอด‍เขา​นั้น </span><span class="v1_17_11"><sup id="Exod.17.11" class="v1_17_11">11</sup>โม‌เสส​ยก​มือ​ขึ้น​เมื่อ‍ไร อิสรา‌เอล​ก็​ได้​เปรียบ​เมื่อ​นั้น ท่าน​ลด​มือ​ลง​เมื่อ‍ไร พวก​อา‌มา‌เลข​ก็​ได้​เปรียบ​เมื่อ​นั้น </span><span class="v1_17_12"><sup id="Exod.17.12" class="v1_17_12">12</sup>แต่​มือ​ของ​โม‌เสส​เมื่อย‍ล้า เขา​ทั้ง‍สอง​จึง​นำ​ก้อน‍หิน​มา​วาง​ให้​โม‌เสส​นั่ง อา‌โรน​กับ​เฮอร์​ก็​ช่วย​ยก​มือ​ท่าน​ขึ้น​คน​ละ​ข้าง มือ​ทั้ง‍คู่​ของ​ท่าน​จึง​ชู​อยู่​จน​ตะ‌วัน​ตก​ดิน </span><span class="v1_17_13"><sup id="Exod.17.13" class="v1_17_13">13</sup>ส่วน​โย‌ชู‌วา​ปราบ​กอง‍ทัพ​อา‌มา‌เลข​พ่าย‍แพ้​ไป​ด้วย​คม‍ดาบ</span></p>
  <p class="p"><span class="v1_17_14"><sup id="Exod.17.14" class="v1_17_14">14</sup>พระ‍ยาห์‌เวห์​ตรัส​กับ​โม‌เสส​ว่า “จง​เขียน​ข้อ‍ความ​ต่อ‍ไป‍นี้​ลง‍ใน​หนัง‌สือ​เพื่อ​เตือน​ความ​จำ ทั้ง​เล่า​ให้​โย‌ชู‌วา​ฟัง คือ​เรา​จะ​ล้าง​เผ่า‍พันธุ์​อา‌มา‌เลข​ให้​สิ้น ไม่‍ให้​ปรา‌กฏ​ใน​ความ​ทรง‍จำ​ของ​ประ‌ชา‍ชน​ภาย‍ใต้​ฟ้า​เลย”  </span><span class="v1_17_15"><sup id="Exod.17.15" class="v1_17_15">15</sup>โม‌เสส​จึง​สร้าง​แท่น‍บูชา​เรียก​ชื่อ​ว่า​ยาห์‌เวห์‍นิส‌สี  </span><span class="v1_17_16"><sup id="Exod.17.16" class="v1_17_16">16</sup>กล่าว​ว่า “เพราะ​มี​มือ​หนึ่ง​ยก​ขึ้น​ต่อ‍สู้​พระ‍ที่‍นั่ง​ของ​พระ‍ยาห์‌เวห์  พระ‍ยาห์‌เวห์​จะ​ทรง​ทำ​สง‌คราม​กับ​คน​อา‌มา‌เลข​ทุก​ชั่ว‍ชาติ‍พันธุ์”</span></p>
</div>
<h2 id="Exod.18">อพยพ 18</h2>
<div class="chapter">
  <h3 class="s">คำ‍แนะ‍นำ​ของ​เย‌โธร</h3>
  <p class="p"><span class="v1_18_1"><sup id="Exod.18.1" class="v1_18_1">1</sup>เย‌โธร​ปุ‌โร‌หิต​แห่ง​มี‌เดียน พ่อ‍ตา​ของ​โม‌เสส ได้‍ยิน​ถึง​กิจ‍การ​ทุก‍อย่าง​ที่​พระ‍เจ้า​ทรง​ทำ​เพื่อ​โม‌เสส และ​เพื่อ​อิสรา‌เอล​ประ‌ชา‍กร​ของ​พระ‍องค์ เมื่อ​พระ‍ยาห์‌เวห์​ทรง​นำ​อิสรา‌เอล​ออก​จาก​อียิปต์ </span><span class="v1_18_2"><sup id="Exod.18.2" class="v1_18_2">2</sup>เย‌โธร​พ่อ‍ตา​รับ​ศิป‌โป‌ราห์​ภรรยา​ของ​โม‌เสส​ไว้ หลัง‍จาก​ที่​โม‌เสส​ส่ง​กลับ​ไป </span><span class="v1_18_3"><sup id="Exod.18.3" class="v1_18_3">3</sup>พร้อม​กับ​บุตร​ทั้ง‍สอง​คน​ของ​นาง  คน​หนึ่ง​ชื่อ​เกอร์‌โชม  (เพราะ​โม‌เสส​กล่าว​ว่า “ข้าพ‌เจ้า​เป็น​คน‍ต่าง‍ด้าว ใน​ต่าง‍แดน”)  </span><span class="v1_18_4"><sup id="Exod.18.4" class="v1_18_4">4</sup>อีก‍คน‍หนึ่ง​ชื่อ​เอ‌ลี‌เอ‌เซอร์  (เพราะ​ท่าน​กล่าว​ว่า “พระ‍เจ้า​ของ​บิดา​ข้าพ‌เจ้า​เป็น​ผู้​อุป‌ถัมภ์​ของ​ข้าพ‌เจ้า​และ​ทรง​ให้​ข้าพ‌เจ้า​รอด​จาก​ดาบ​ของ​ฟา‌โรห์”) </span><span class="v1_18_5"><sup id="Exod.18.5" class="v1_18_5">5</sup>เย‌โธร​พ่อ‍ตา​ของ​โม‌เสส​พา​ภรรยา​และ​บุตร​ทั้ง‍สอง​คน​นั้น​มา‍หา​โม‌เสส​ใน​ถิ่น‍ทุร‌กัน‌ดาร ที่​เขา​ตั้ง‍ค่าย​อยู่​ที่​ภูเขา​ของ​พระ‍เจ้า </span><span class="v1_18_6"><sup id="Exod.18.6" class="v1_18_6">6</sup>เย‌โธร​ส่ง​ข่าว​ไป​บอก​โม‌เสส​ว่า “เรา​เย‌โธร​พ่อ‍ตา​ของ​ท่าน​พา​ภรรยา​ของ​ท่าน​กับ​บุตร​ทั้ง‍สอง​ของ​นาง​มา‍หา​ท่าน”</span></p>
  <p class="p"><span class="v1_18_7"><sup id="Exod.18.7" class="v1_18_7">7</sup>โม‌เสส​ออก​ไป​ต้อน‍รับ​พ่อ‍ตา กราบ‍ลง​และ​จูบ​ท่าน ต่าง​ไต่‍ถาม​ทุกข์‍สุข​กัน​และ​กัน แล้ว​พา​กัน​เข้า​ไป​ใน​เต็นท์ </span><span class="v1_18_8"><sup id="Exod.18.8" class="v1_18_8">8</sup>โม‌เสส​เล่า​ให้​พ่อ‍ตา​ฟัง​ถึง​เหตุ‍การณ์​ทุก‍ประ‌การ ซึ่ง​พระ‍ยาห์‌เวห์​ทรง​ทำ​กับ​ฟา‌โรห์​และ​กับ​คน​อียิปต์ เพราะ​ทรง​เห็น​แก่​อิสรา‌เอล ทั้ง​ความ​ทุกข์‍ยาก​ลำ‌บาก​ทุก‍อย่าง​ซึ่ง​เกิด‍ขึ้น​แก่​คน​อิสรา‌เอล​ใน​ระหว่าง​ทาง และ​พระ‍ยาห์‌เวห์​โปรด​ช่วย​พวก‍เขา​ให้​พ้น‍ภัย​อย่าง‍ไร </span><span class="v1_18_9"><sup id="Exod.18.9" class="v1_18_9">9</sup>เย‌โธร​ก็​ยิน​ดี​ที่​ได้​ทราบ​ถึง​คุณ‍ความ‍ดี​ทุก‍อย่าง​ซึ่ง​พระ‍ยาห์‌เวห์​ได้​ทรง​ทำ​กับ​คน​อิสรา‌เอล ผู้​ซึ่ง​พระ‍องค์​โปรด​ช่วย​ให้​รอด‍พ้น​จาก​เงื้อม‍มือ​คน​อียิปต์</span></p>
  <p class="p"><span class="v1_18_10"><sup id="Exod.18.10" class="v1_18_10">10</sup>เย‌โธร​จึง​กล่าว​ว่า “สาธุการ​แด่​พระ‍ยาห์‌เวห์ ผู้​ทรง​ช่วย​พวก‍ท่าน​ให้​รอด​จาก​มือ​อียิปต์​และ​จาก​หัตถ์​ของ​ฟา‌โรห์ ผู้​ทรง​ช่วย​ประ‌ชา‍กร​ให้​พ้น​จาก​เงื้อม‍มือ​ของ​คน​อียิปต์ </span><span class="v1_18_11"><sup id="Exod.18.11" class="v1_18_11">11</sup>บัด‍นี้​เรา​ทราบ​ว่า​พระ‍ยาห์‌เวห์​ทรง​เป็น​ใหญ่​กว่า​พระ​ทั้ง‍ปวง เพราะ​พระ‍องค์​ทรง​ช่วย​ประ‌ชา‍กร​ของ​พระ‍องค์​ให้​พ้น‍ภัย เมื่อ​คน​อียิปต์​กด‍ขี่​พวก‍เขา​อย่าง​ฮึกเหิม” </span><span class="v1_18_12"><sup id="Exod.18.12" class="v1_18_12">12</sup>เย‌โธร​พ่อ‍ตา​ของ​โม‌เสส​ก็​นำ​เครื่อง‍บูชา‍เผา‍ทั้ง‍ตัว และ​เครื่อง‍สัตว‌บูชา​ถวาย​แด่​พระ‍เจ้า ส่วน​อา‌โรน​กับ​บรร‌ดา​ผู้‍ใหญ่​ของ​อิสรา‌เอล​มา​รับ‍ประ‌ทาน​เลี้ยง​กับ​พ่อ‍ตา​ของ​โม‌เสส​เฉพาะ‍พระ‍พักตร์​พระ‍เจ้า</span></p>
  <h3 class="s">การ​แต่ง‍ตั้ง​ผู้‍พิพาก‌ษา</h3>
  <p class="p"><span class="v1_18_13"><sup id="Exod.18.13" class="v1_18_13">13</sup>วัน‍รุ่ง‍ขึ้น โม‌เสส​นั่ง​ตัด‍สิน​ความ​ให้​ประ‌ชา‍ชน พวก‍เขา​ยืน​ห้อม‍ล้อม​โม‌เสส​ตั้ง‍แต่‍เช้า​จน​เย็น </span><span class="v1_18_14"><sup id="Exod.18.14" class="v1_18_14">14</sup>เมื่อ​พ่อ‍ตา​ของ​โม‌เสส​เห็น​ทุก‍อย่าง​ที่​โม‌เสส​ทำ​เพื่อ​ประ‌ชา‍ชน จึง​กล่าว​ว่า “นี่​ท่าน​ใช้​วิธี​อะไร​ปฏิ‌บัติ​กับ​ประ‌ชา‍ชน​เล่า? ทำไม​ท่าน​จึง​นั่ง​ทำ​งาน​อยู่​คน​เดียว? และ​ประ‌ชา‍ชน​ทั้ง‍หมด​ก็​ยืน​ล้อม​ท่าน​ตั้ง‍แต่‍เช้า​จน​เย็น” </span><span class="v1_18_15"><sup id="Exod.18.15" class="v1_18_15">15</sup>โม‌เสส​จึง​ตอบ​พ่อ‍ตา​ว่า “เพราะ​ประ‌ชา‍ชน​มา‍หา​ข้าพ‌เจ้า เพื่อ​ขอ​ให้​ทูล​ถาม​พระ‍เจ้า </span><span class="v1_18_16"><sup id="Exod.18.16" class="v1_18_16">16</sup>เมื่อ​พวก‍เขา​มี​การ​โต้‍เถียง​กัน​ก็​มา‍หา​ข้าพ‌เจ้า ข้าพ‌เจ้า​ก็​ตัด‍สิน​ความ​ระหว่าง​เขา​กับ​เพื่อน‍บ้าน และ​สอน​เขา​ให้​รู้‍จัก​กฎ‍เกณฑ์​ของ​พระ‍เจ้า​และ​ธรรม‍บัญญัติ​ของ​พระ‍องค์” </span><span class="v1_18_17"><sup id="Exod.18.17" class="v1_18_17">17</sup>พ่อ‍ตา​ของ​โม‌เสส​จึง​กล่าว​กับ​ท่าน​ว่า “ท่าน​ทำ​อย่าง‍นี้​ไม่‍ดี </span><span class="v1_18_18"><sup id="Exod.18.18" class="v1_18_18">18</sup>ทั้ง​ท่าน​และ​ประ‌ชา‍ชน​ที่​อยู่​กับ​ท่าน​นั้น​คง​จะ​อ่อน‍ล้า เพราะ​ภาระ​นี้​หนัก​เหลือ​กำลัง​ของ​ท่าน ท่าน​ไม่​สามารถ​ทำ​คน​เดียว​ได้ </span><span class="v1_18_19"><sup id="Exod.18.19" class="v1_18_19">19</sup>จง​ฟัง​เรา​บ้าง เรา​จะ​ให้​คำ‍แนะ‍นำ​แก่​ท่าน และ​ขอ​ให้​พระ‍เจ้า​สถิต​กับ​ท่าน ท่าน​จง​เป็น​ผู้​แทน​ของ​ประ‌ชา‍ชน​เฉพาะ‍พระ‍พักตร์​พระ‍เจ้า นำ​ความ​กราบ‍ทูล​พระ‍เจ้า </span><span class="v1_18_20"><sup id="Exod.18.20" class="v1_18_20">20</sup>ท่าน​จง​สั่ง‍สอน​พวก‍เขา​ให้​รู้​กฎ‍เกณฑ์​และ​ธรรม‍บัญญัติ คือ​ทำ​ให้​พวก‍เขา​รู้‍จัก​ทาง​ที่​เขา​ต้อง​ดำ‌เนิน​ชีวิต​และ​สิ่ง​ที่​ต้อง​ปฏิ‌บัติ </span><span class="v1_18_21"><sup id="Exod.18.21" class="v1_18_21">21</sup>ยิ่ง‍กว่า‍นั้น จาก​ประ‌ชา‍ชน​ทั้ง‍หมด ท่าน​จง​มอง‍หา​คน​ที่​มี​ความ​สามารถ ที่​ยำ‌เกรง​พระ‍เจ้า ที่​ไว้​ใจ​ได้ และ​ที่​เกลียด​สินบน จง​แต่ง​ตั้ง​คน​อย่าง‍นี้​ไว้​เหนือ​พวก‍เขา เป็น​ผู้‍ปก‍ครอง​คน​พัน​คน​บ้าง ร้อย​คน​บ้าง ห้า‍สิบ​คน​บ้าง สิบ​คน​บ้าง </span><span class="v1_18_22"><sup id="Exod.18.22" class="v1_18_22">22</sup>ให้​พวก‍เขา​พิพาก‌ษา​คดี​ของ​ประ‌ชา‍ชน​อยู่​เสมอ ส่วน​คดี​ใหญ่ๆ ก็​ให้​พวก‍เขา​นำ​มา​แจ้ง​ต่อ​ท่าน แต่​คดี​เล็กๆ น้อยๆ ให้​พวก‍เขา​ตัด‍สิน​เอง การ‍งาน​ของ​ท่าน​จะ​เบา‍ลง และ​พวก‍เขา​จะ​แบก​ภาระ​ร่วม​กับ​ท่าน </span><span class="v1_18_23"><sup id="Exod.18.23" class="v1_18_23">23</sup>ถ้า​ทำ​ดัง‍นี้​และ​พระ‍เจ้า​ทรง​บัญชา​แล้ว ท่าน​ก็​จะ​สามารถ​ทน​ได้ และ​ประ‌ชา‍ชน​ทั้ง‍หมด​นี้​ก็​จะ​ไป​ยัง​ที่​อาศัย​ของ​ตน​ด้วย​ความ​สงบ‍สุข”</span></p>
  <p class="p"><span class="v1_18_24"><sup id="Exod.18.24" class="v1_18_24">24</sup>โม‌เสส​ก็​เชื่อ‍ฟัง​ถ้อย‍คำ​ของ​พ่อ‍ตา และ​ทำ​ตาม​ที่​ท่าน​กล่าว​ทุก‍ประ‌การ </span><span class="v1_18_25"><sup id="Exod.18.25" class="v1_18_25">25</sup>โม‌เสส​จึง​เลือก​คน​ที่​มี​ความ​สามารถ​จาก​คน​อิสรา‌เอล​ทั้ง‍หมด และ​ตั้ง​ให้​เป็น​หัว‍หน้า​ประ‌ชา‍ชน เป็น​ผู้‍ปก‍ครอง​คน​พัน​คน​บ้าง ร้อย​คน​บ้าง ห้า‍สิบ​คน​บ้าง สิบ​คน​บ้าง </span><span class="v1_18_26"><sup id="Exod.18.26" class="v1_18_26">26</sup>คน​เหล่า‍นั้น​พิพาก‌ษา​คดี​ของ​ประ‌ชา‍ชน​อยู่​เสมอ แต่​คดี​ยากๆ พวก‍เขา​นำ​ไป​แจ้ง​โม‌เสส ส่วน​คดี​เล็กๆ น้อยๆ พวก‍เขา​ตัด‍สิน​เอง </span><span class="v1_18_27"><sup id="Exod.18.27" class="v1_18_27">27</sup>โม‌เสส​ส่ง​พ่อ‍ตา​ของ​ตน​กลับ​ไป พ่อ‍ตา​ก็​กลับ​ไป​ยัง​แผ่น‍ดิน​ของ​ตน</span></p>
</div>
<h2 id="Exod.19">อพยพ 19</h2>
<div class="chapter">
  <h3 class="s">อิสรา‌เอล​มา​ถึง​ภูเขา​ซี‌นาย</h3>
  <p class="p"><span class="v1_19_1"><sup id="Exod.19.1" class="v1_19_1">1</sup>ใน​เดือน​ที่​สาม​นับ‍ตั้ง‍แต่​ชน‍ชาติ​อิสรา‌เอล​ออก​จาก​แผ่น‍ดิน​อียิปต์ ใน​วัน‍นั้น​พวก‍เขา​มา​ถึง​ถิ่น‍ทุร‌กัน‌ดาร​ซี‌นาย </span><span class="v1_19_2"><sup id="Exod.19.2" class="v1_19_2">2</sup>เมื่อ​เคลื่อน​ออก​จาก​เร‌ฟี‌ดิม มา​ถึง​ถิ่น‍ทุร‌กัน‌ดาร​ซี‌นาย พวก‍เขา​ก็​ตั้ง‍ค่าย​อยู่​ใน​ถิ่น‍ทุร‌กัน‌ดาร คน​อิสรา‌เอล​ตั้ง‍ค่าย​อยู่​ที่​นั่น​หน้า​ภูเขา​นั้น </span><span class="v1_19_3"><sup id="Exod.19.3" class="v1_19_3">3</sup>โม‌เสส​ขึ้น​ไป​เข้า‍เฝ้า​พระ‍เจ้า พระ‍ยาห์‌เวห์​ตรัส​กับ​ท่าน​จาก​ภูเขา​นั้น​ว่า “จง​บอก​วงศ์‍วาน​ยา‌โคบ​และ​ชน‍ชาติ​อิสรา‌เอล​ดัง‍นี้​ว่า </span><span class="v1_19_4"><sup id="Exod.19.4" class="v1_19_4">4</sup>พวก‍เจ้า​ได้​เห็น​สิ่ง​ที่​เรา​ทำ​กับ​คน​อียิปต์​แล้ว และ​ที่​เรา​ชู​พวก‍เจ้า​ขึ้น​ดุจ‍ดัง​ด้วย​ปีก​นก‍อิน‌ทรี เพื่อ​นำ​พวก‍เจ้า​มา​ถึง​เรา </span><span class="v1_19_5"><sup id="Exod.19.5" class="v1_19_5">5</sup>ฉะนั้น ถ้า​พวก‍เจ้า​ฟัง​เสียง​เรา​จริงๆ และ​รักษา​พันธ‌สัญญา​ของ​เรา​ไว้ พวก‍เจ้า​จะ​เป็น​ของ​ล้ำ​ค่า​ของ​เรา​ที่​เรา​เลือก‍สรร​จาก​ท่าม‍กลาง​ชน‍ชาติ​ทั้ง‍ปวง  เพราะ​แผ่น‍ดิน​ทั้ง‍สิ้น​เป็น​ของ​เรา </span><span class="v1_19_6"><sup id="Exod.19.6" class="v1_19_6">6</sup>พวก‍เจ้า​จะ​เป็น​อาณา‌จักร​ปุ‌โร‌หิต  และ​เป็น​ชน‍ชาติ​บริ‌สุทธิ์​สำหรับ​เรา  นี่​เป็น​ถ้อย‍คำ​ที่​เจ้า​ต้อง​บอก​กับ​คน​อิสรา‌เอล”</span></p>
  <p class="p"><span class="v1_19_7"><sup id="Exod.19.7" class="v1_19_7">7</sup>โม‌เสส​จึง​มา​เรียก​ประ‌ชุม​พวก​ผู้‍ใหญ่​ของ​ประ‌ชา‍ชน แล้ว​ประ‌กาศ​ข้อ‍ความ​ทั้ง‍หมด​นี้​ต่อ‍หน้า​พวก‍เขา​ตาม​ที่​พระ‍ยาห์‌เวห์​ทรง​บัญชา​ท่าน </span><span class="v1_19_8"><sup id="Exod.19.8" class="v1_19_8">8</sup>ประ‌ชา‍ชน​ทั้ง‍สิ้น​ก็​ตอบ​พร้อม​กัน​ว่า “ทุก‍อย่าง​ที่​พระ‍ยาห์‌เวห์​ตรัส​นั้น พวก‍ข้าพ‌เจ้า​จะ​ทำ​ตาม”</span></p>
  <p class="p"><span class="v1_19_8">โม‌เสส​จึง​นำ​ถ้อย‍คำ​ของ​ประ‌ชา‍ชน​กลับ​ไป​กราบ‍ทูล​พระ‍ยาห์‌เวห์ </span><span class="v1_19_9"><sup id="Exod.19.9" class="v1_19_9">9</sup>พระ‍ยาห์‌เวห์​ตรัส​กับ​โม‌เสส​ว่า “นี่‍แน่ะ เรา​จะ​มา‍หา​เจ้า​ใน​เมฆ​หนา‍ทึบ เพื่อ​ประ‌ชา‍ชน​จะ​ได้‍ยิน​ขณะ‍ที่​เรา​พูด​กับ​เจ้า แล้ว​จะ​ได้​เชื่อ‍ถือ​เจ้า​เสมอ”</span></p>
  <h3 class="s">ประ‌ชา‍ชน​ชำระ​ตัว​ให้​บริ‌สุทธิ์</h3>
  <p class="p"><span class="v1_19_9">เมื่อ​โม‌เสส​นำ​ถ้อย‍คำ​ของ​ประ‌ชา‍ชน​ไป​กราบ‍ทูล​พระ‍ยาห์‌เวห์ </span><span class="v1_19_10"><sup id="Exod.19.10" class="v1_19_10">10</sup>พระ‍ยาห์‌เวห์​ตรัส​กับ​โม‌เสส​ว่า “จง​ไป​หา​ประ‌ชา‍ชน​และ​ชำระ​พวก‍เขา​ให้​บริ‌สุทธิ์​ใน​วัน‍นี้​และ​วัน‍พรุ่ง‍นี้ และ​ให้​พวก‍เขา​ซัก​เสื้อ‍ผ้า​ให้​สะอาด </span><span class="v1_19_11"><sup id="Exod.19.11" class="v1_19_11">11</sup>จง​เตรียม‍ตัว​ไว้​ให้​พร้อม​ใน​วัน‍ที่​สาม เพราะ​ใน​วัน‍ที่​สาม​นั้น พระ‍ยาห์‌เวห์​จะ​เสด็จ​ลง‍มา​บน​ภูเขา​ซี‌นาย​ต่อ‍หน้า​ประ‌ชา‍ชน​ทั้ง‍ปวง </span><span class="v1_19_12"><sup id="Exod.19.12" class="v1_19_12">12</sup>จง​กำ‌หนด​เขต​ให้​ประ‌ชา‍ชน​อยู่​รอบ​ภูเขา แล้ว​กำ‍ชับ​ว่า ‘จง​ระวัง​ตัว​ให้​ดี อย่า​ขึ้น​ไป​บน​ภูเขา​หรือ​ถูก‍ต้อง​เชิง‍เขา​นั้น ใคร​ถูก‍ต้อง​ภูเขา​ต้อง​มี​โทษ​ถึง​ตาย </span><span class="v1_19_13"><sup id="Exod.19.13" class="v1_19_13">13</sup>ห้าม​เอา​มือ​ถูก‍ต้อง​ผู้​นั้น แต่​ให้​เอา​หิน​ขว้าง​หรือ​ยิง​ด้วย​ลูก‍ศร จะ​เป็น​สัตว์​ก็​ดี​หรือ​เป็น​มนุษย์​ก็​ดี ห้าม​ไว้​ชีวิต’  เมื่อ​มี​เสียง​แตร​เป่า​ยาว จึง​ให้​พวก‍เขา​ขึ้น​มา​ที่​ภูเขา​นั้น”</span></p>
  <p class="p"><span class="v1_19_14"><sup id="Exod.19.14" class="v1_19_14">14</sup>โม‌เสส​ลง​จาก​ภูเขา​มา​ยัง​ประ‌ชา‍ชน แล้ว​ชำระ​ประ‌ชา‍ชน​ให้​บริ‌สุทธิ์ และ​พวก‍เขา​ก็​ซัก​เสื้อ‍ผ้า​ให้​สะอาด </span><span class="v1_19_15"><sup id="Exod.19.15" class="v1_19_15">15</sup>แล้ว​ท่าน​กล่าว​กับ​ประ‌ชา‍ชน​ว่า “ท่าน​ทั้ง‍หลาย​จง​เตรียม‍ตัว​ไว้​ให้​พร้อม​ใน​วัน‍ที่​สาม อย่า​เข้า‍หา​ผู้‍หญิง​เลย”</span></p>
  <p class="p"><span class="v1_19_16"><sup id="Exod.19.16" class="v1_19_16">16</sup>อยู่​มา​พอ‍ถึง​รุ่ง‍เช้า​วัน‍ที่​สาม ก็​เกิด​ฟ้า‍ร้อง​ฟ้า‍แลบ  มี​เมฆ​หนา‍ทึบ​ปก‍คลุม​ภูเขา​นั้น​กับ​มี​เสียง​แตร​ดัง‍สนั่น จน​ประ‌ชา‍ชน​ทุก​คน​ใน​ค่าย​พา​กัน​กลัว​จน​ตัว‍สั่น </span><span class="v1_19_17"><sup id="Exod.19.17" class="v1_19_17">17</sup>โม‌เสส​ก็​นำ​ประ‌ชา‍ชน​ออก​จาก​ค่าย​ไป​เข้า‍เฝ้า​พระ‍เจ้า พวก‍เขา​มา​ยืน​อยู่​ที่​ตีน‍เขา </span><span class="v1_19_18"><sup id="Exod.19.18" class="v1_19_18">18</sup>ภูเขา​ซี‌นาย​มี​ควัน​หุ้ม​อยู่​ทั้ง‍หมด เพราะ​พระ‍ยาห์‌เวห์​เสด็จ​ลง‍มา​บน​ภูเขา​นั้น​ใน​เพลิง และ​ควัน​ก็​พลุ่ง​ขึ้น​เหมือน​ควัน​จาก​เตา‍เผา ภูเขา​ทั้ง​ลูก ​ก็​สั่น‍สะ‌เทือน​อย่าง​รุน‍แรง </span></p>
  <p class="p"><span class="v1_19_19"><sup id="Exod.19.19" class="v1_19_19">19</sup>เมื่อ​เสียง​แตร​ยิ่ง​ดัง​ขึ้น โม‌เสส​ก็​กราบ‍ทูล แล้ว​พระ‍เจ้า​ตรัส​ตอบ​เป็น​เสียง​ฟ้า‍ร้อง </span><span class="v1_19_20"><sup id="Exod.19.20" class="v1_19_20">20</sup>พระ‍ยาห์‌เวห์​เสด็จ​ลง‍มา​บน​ยอด​ภูเขา​ซี‌นาย พระ‍ยาห์‌เวห์​ทรง​เรียก​โม‌เสส​ให้​ขึ้น​ไป​บน​ยอด‍เขา โม‌เสส​ก็​ขึ้น​ไป </span><span class="v1_19_21"><sup id="Exod.19.21" class="v1_19_21">21</sup>พระ‍ยาห์‌เวห์​ตรัส​สั่ง​โม‌เสส​ว่า “เจ้า​จง​ลง‍ไป​กำ‍ชับ​ประ‌ชา‍ชน ไม่‍ให้​ล่วง‍ล้ำ​เข้า‍มา​เพื่อ​ดู​พระ‍ยาห์‌เวห์ แล้ว​ต้อง​พินาศ​ไป​เป็น​จำ‌นวน​มาก </span><span class="v1_19_22"><sup id="Exod.19.22" class="v1_19_22">22</sup>อนึ่ง พวก​ปุ‌โร‌หิต​ที่​เข้า‍มา​เข้า‍เฝ้า​พระ‍ยาห์‌เวห์​นั้น ให้​พวก‍เขา​ชำระ​ตัว​ให้​บริ‌สุทธิ์ ด้วย​เกรง‍ว่า​พระ‍ยาห์‌เวห์​จะ​ทรง​ลง‍โทษ​พวก‍เขา”</span></p>
  <p class="p"><span class="v1_19_23"><sup id="Exod.19.23" class="v1_19_23">23</sup>โม‌เสส​กราบ‍ทูล​พระ‍ยาห์‌เวห์​ว่า “ประ‌ชา‍ชน​ขึ้น​มา​บน​ภูเขา​ซี‌นาย​ไม่‍ได้ เพราะ​พระ‍องค์​ทรง​บัญชา​พวก‍ข้า‍พระ‍องค์​ว่า ‘จง​กั้น​เขต​รอบ​ภูเขา​นั้น และ​ชำระ​ให้​เป็น​ที่​บริ‌สุทธิ์’ ” </span><span class="v1_19_24"><sup id="Exod.19.24" class="v1_19_24">24</sup>พระ‍ยาห์‌เวห์​จึง​ตรัส​กับ​โม‌เสส​ว่า “เจ้า​จง​ลง‍ไป​ทัน‍ที แล้ว​กลับ​ขึ้น​มา​อีก​พา​อา‌โรน​ขึ้น​มา​ด้วย แต่​อย่า​ให้​พวก​ปุ‌โร‌หิต​และ​ประ‌ชา‍ชน​ล่วง‍ล้ำ​ขึ้น​มา​ถึง​พระ‍ยาห์‌เวห์ เกรง‍ว่า​พระ‍องค์​จะ​ทรง​ลง‍โทษ​พวก‍เขา” </span><span class="v1_19_25"><sup id="Exod.19.25" class="v1_19_25">25</sup>โม‌เสส​ก็​ลง‍ไป​บอก​ประ‌ชา‍ชน​ตาม​นั้น</span></p>
</div>
<h2 id="Exod.20">อพยพ 20</h2>
<div class="chapter">
  <h3 class="s">พระ‍บัญญัติ​สิบ​ประ‌การ</h3>
  <p class="p"><span class="v1_20_1"><sup id="Exod.20.1" class="v1_20_1">1</sup>พระ‍เจ้า​ตรัส​พระ‍วจนะ​ทั้ง‍สิ้น​ต่อ‍ไป‍นี้​ว่า </span><span class="v1_20_2"><sup id="Exod.20.2" class="v1_20_2">2</sup>“เรา​คือ​ยาห์‌เวห์​พระ‍เจ้า​ของ​เจ้า ผู้​ได้​นำ​เจ้า​ออก​จาก​แผ่น‍ดิน​อียิปต์​คือ​จาก​แดน​ทาส</span></p>
  <p class="p"><span class="v1_20_3"><sup id="Exod.20.3" class="v1_20_3">3</sup>“ห้าม​มี​พระ‍เจ้า​อื่น‍ใด​นอก‍เหนือ‍จาก​เรา </span></p>
  <p class="p"><span class="v1_20_4"><sup id="Exod.20.4" class="v1_20_4">4</sup>“ห้าม​ทำ​รูป‍เคารพ ​สำหรับ​ตน เป็น​รูป​สิ่ง‍ใด​ซึ่ง​มี​อยู่​ใน​ฟ้า​เบื้อง‍บน หรือ​บน​แผ่น‍ดิน​เบื้อง‍ล่าง หรือ​ใน​น้ำ​ใต้​แผ่น‍ดิน </span><span class="v1_20_5"><sup id="Exod.20.5" class="v1_20_5">5</sup>ห้าม​กราบ‍ไหว้​หรือ​ปรน‌นิ‌บัติ​รูป​เหล่า‍นั้น  เพราะ​เรา​คือ​ยาห์‌เวห์​พระ‍เจ้า​ของ​เจ้า เป็น​พระ‍เจ้า​ที่​หวง‍แหน ให้​โทษ​ของ​บิดา​ตก‍ทอด​ไป​ถึง​ลูก‍หลาน​ของ​ผู้​ที่​ชัง​เรา​จน‍ถึง​สาม​ชั่ว​สี่​ชั่ว‍อายุ‍คน </span><span class="v1_20_6"><sup id="Exod.20.6" class="v1_20_6">6</sup>แต่​แสดง​ความ​รัก‍มั่น‍คง​ต่อ​คน​ที่​รัก​เรา และ​รักษา​บัญญัติ​ของ​เรา​จน‍ถึง​นับ​พัน​ชั่ว‍อายุ‍คน </span></p>
  <p class="p"><span class="v1_20_7"><sup id="Exod.20.7" class="v1_20_7">7</sup>“ห้าม​ใช้​พระ‍นาม​พระ‍ยาห์‌เวห์​พระ‍เจ้า​ของ​เจ้า​ไป​ใน​ทาง​ที่​ผิด  เพราะ​ผู้​ที่​ใช้​พระ‍นาม​ของ​พระ‍องค์​ไป​ใน​ทาง​ที่​ผิด​นั้น พระ‍ยาห์‌เวห์​จะ​ทรง​เอา​โทษ</span></p>
  <p class="p"><span class="v1_20_8"><sup id="Exod.20.8" class="v1_20_8">8</sup>“จง​ระลึก‍ถึง​วัน‍สะ‌บา‌โต  ถือ​เป็น​วัน‍บริ‌สุทธิ์  </span><span class="v1_20_9"><sup id="Exod.20.9" class="v1_20_9">9</sup>จง​ทำ​งาน​ทั้ง‍สิ้น​ของ​เจ้า​หก​วัน </span><span class="v1_20_10"><sup id="Exod.20.10" class="v1_20_10">10</sup>แต่​วัน‍ที่​เจ็ด​นั้น​เป็น​สะ‌บา‌โต​แด่​พระ‍ยาห์‌เวห์​พระ‍เจ้า​ของ​เจ้า ใน​วัน‍นั้น​ห้าม​ทำ​งาน​ใดๆ ​ไม่​ว่า​เจ้า​เอง หรือ​บุตร‍ชาย​บุตร‍หญิง​ของ​เจ้า หรือ​ทาส​ทาสี​ของ​เจ้า หรือ​สัตว์‍ใช้‍งาน​ของ​เจ้า หรือ​คน‍ต่าง‍ด้าว​ที่​อาศัย​อยู่​ใน​ประตู​เมือง​ของ​เจ้า </span><span class="v1_20_11"><sup id="Exod.20.11" class="v1_20_11">11</sup>เพราะ​ใน​หก​วัน​พระ‍ยาห์‌เวห์​ทรง​สร้าง​ฟ้า​และ​แผ่น‍ดิน ทะเล และ​สรรพ‍สิ่ง​ซึ่ง​มี​อยู่​ใน​ที่​เหล่า‍นั้น แต่​ใน​วัน‍ที่​เจ็ด​ทรง​พัก เพราะ‍ฉะนั้น​พระ‍ยาห์‌เวห์​ทรง​อวย‍พร​วัน‍สะ‌บา‌โต และ​ทรง​ตั้ง​วัน‍นั้น​ไว้​เป็น​วัน‍บริ‌สุทธิ์ </span></p>
  <p class="p"><span class="v1_20_12"><sup id="Exod.20.12" class="v1_20_12">12</sup>“จง​ให้​เกียรติ​แก่​บิดา​มารดา​ของ​เจ้า  เพื่อ​อายุ​ของ​เจ้า​จะ​ได้​ยืน‍ยาว​บน​แผ่น‍ดิน ซึ่ง​พระ‍ยาห์‌เวห์​พระ‍เจ้า​ของ​เจ้า​ประ‌ทาน​แก่​เจ้า </span></p>
  <p class="p"><span class="v1_20_13"><sup id="Exod.20.13" class="v1_20_13">13</sup>“ห้าม​ฆ่า​คน </span></p>
  <p class="p"><span class="v1_20_14"><sup id="Exod.20.14" class="v1_20_14">14</sup>“ห้าม​ล่วง‍ประ‌เวณี​ผัว‍เมีย​เขา </span></p>
  <p class="p"><span class="v1_20_15"><sup id="Exod.20.15" class="v1_20_15">15</sup>“ห้าม​ลัก‍ขโมย </span></p>
  <p class="p"><span class="v1_20_16"><sup id="Exod.20.16" class="v1_20_16">16</sup>“ห้าม​เป็น​พยาน‍เท็จ​ใส่‍ร้าย​เพื่อน‍บ้าน </span></p>
  <p class="p"><span class="v1_20_17"><sup id="Exod.20.17" class="v1_20_17">17</sup>“ห้าม​โลภ​บ้าน‍เรือน​ของ​เพื่อน‍บ้าน  ห้าม​โลภ​ภรรยา​ของ​เพื่อน‍บ้าน หรือ​ทาส​ทาสี​ของ​เขา หรือ​โค ลา​ของ​เขา หรือ​สิ่ง‍ใดๆ ซึ่ง​เป็น​ของ​ของ​เพื่อน‍บ้าน”</span></p>
  <p class="p"><span class="v1_20_18"><sup id="Exod.20.18" class="v1_20_18">18</sup>ประ‌ชา‍ชน​ทุก​คน​ได้‍ยิน ​เสียง​ฟ้า‍ร้อง และ​เสียง​แตร อีก‍ทั้ง​ได้​เห็น​ฟ้า‍แลบ​และ​ควัน​ที่​พลุ่ง​ขึ้น​จาก​ภูเขา​นั้น ประ‌ชา‍ชน​ก็​กลัว​จน​ตัว‍สั่น​ยืน‍อยู่‍แต่‍ไกล </span><span class="v1_20_19"><sup id="Exod.20.19" class="v1_20_19">19</sup>พวก‍เขา​จึง​กล่าว​กับ​โม‌เสส​ว่า “ท่าน​จง​นำ​ความ​มา​เล่า​เถิด เรา​จะ​ฟัง แต่​อย่า​ให้​พระ‍เจ้า​ตรัส​กับ​เรา​เลย เกรง‍ว่า​เรา​จะ​ตาย” </span></p>
  <p class="p"><span class="v1_20_20"><sup id="Exod.20.20" class="v1_20_20">20</sup>โม‌เสส​จึง​กล่าว​กับ​ประ‌ชา‍ชน​ว่า “อย่า​กลัว​เลย เพราะ​ว่า​พระ‍เจ้า​เสด็จ​มา​เพื่อ​ทรง​ลอง‍ใจ​พวก‍ท่าน เพื่อ​พวก‍ท่าน​จะ​ได้​ยำ‌เกรง​พระ‍องค์ และ​จะ​ได้​ไม่​ทำ​บาป”</span></p>
  <p class="p"><span class="v1_20_21"><sup id="Exod.20.21" class="v1_20_21">21</sup>ประ‌ชา‍ชน​ยืน‍อยู่‍แต่‍ไกล แต่​โม‌เสส​เข้า​ไป​ใกล้​ความ​มืด‍ทึบ​ที่​พระ‍เจ้า​สถิต​อยู่​นั้น</span></p>
  <h3 class="s">กฎ​ข้อ​บัง‍คับ​เกี่ยว‍กับ​แท่น‍บูชา</h3>
  <p class="p"><span class="v1_20_22"><sup id="Exod.20.22" class="v1_20_22">22</sup>พระ‍ยาห์‌เวห์​ตรัส​กับ​โม‌เสส​ว่า “จง​บอก​ชน‍ชาติ​อิสรา‌เอล​ดัง‍นี้​ว่า ‘พวก‍เจ้า​ได้​เห็น​แล้ว​ว่า เรา​พูด​กับ​พวก‍เจ้า​จาก​ท้อง‍ฟ้า </span><span class="v1_20_23"><sup id="Exod.20.23" class="v1_20_23">23</sup>ห้าม​ทำ​รูป‍พระ​ใดๆ ไว้​บูชา​เทียบ‍เท่า​กับ​เรา ห้าม​ทำ​รูป‍พระ​ด้วย​เงิน​หรือ​ทอง‍คำ​สำหรับ​ตัว </span><span class="v1_20_24"><sup id="Exod.20.24" class="v1_20_24">24</sup>จง​ใช้​ดิน​ก่อ​แท่น‍บูชา​สำหรับ​เรา และ​บน​แท่น​นั้น​จง​ใช้​แกะ​และ​โค​ของ​เจ้า​เป็น​เครื่อง‍บูชา‍เผา‍ทั้ง‍ตัว และ​เป็น​เครื่อง‍ศานติ‍บูชา​แก่​เรา และ​เรา​จะ​มา‍หา​เจ้า​และ​อวย‍พร​เจ้า​ใน​ทุก​แห่ง​ที่​เรา​ให้​ระลึก‍ถึง​นาม​ของ​เรา </span><span class="v1_20_25"><sup id="Exod.20.25" class="v1_20_25">25</sup>ถ้า​จะ​ก่อ​แท่น‍บูชา​ด้วย​ศิลา​สำหรับ​เรา ห้าม​ก่อ​ด้วย​ศิลา​ที่​ตก‍แต่ง​แล้ว  เพราะ​ถ้า​เจ้า​ใช้​เครื่อง‍มือ​ตก‍แต่ง​ศิลา​นั้น เจ้า​ก็​ทำ​ให้​ศิลา​นั้น​เป็น​มลทิน </span><span class="v1_20_26"><sup id="Exod.20.26" class="v1_20_26">26</sup>และ​ห้าม​ขึ้น​ไป​ยัง​แท่น‍บูชา​ของ​เรา​ทาง​บัน‌ได เพื่อ​จะ​ไม่​เป็น​ที่​อุจาด‍ตา ’</span></p>
</div>
<h2 id="Exod.21">อพยพ 21</h2>
<div class="chapter">
  <h3 class="s">กฎ​ข้อ​บัง‍คับ​เกี่ยว‍กับ​ทาส</h3>
  <p class="p"><span class="v1_21_1"><sup id="Exod.21.1" class="v1_21_1">1</sup>“ต่อ‍ไป‍นี้​เป็น​กฎ‍หมาย​ซึ่ง​เจ้า​ต้อง​ประ‌กาศ​ให้​เขา‍ทั้ง‍หลาย​ทราบ​ไว้</span></p>
  <p class="p"><span class="v1_21_2"><sup id="Exod.21.2" class="v1_21_2">2</sup>“ถ้า​เจ้า​ซื้อ​คน​ฮีบรู​ไว้​เป็น​ทาส เขา​จะ​ปรน‌นิ‌บัติ​เจ้า​หก​ปี แต่​ปี​ที่​เจ็ด​เขา​จะ​ได้​เป็น​อิสระ​โดย​ไม่​ต้อง​เสีย​ค่า‍ไถ่ </span><span class="v1_21_3"><sup id="Exod.21.3" class="v1_21_3">3</sup>หาก​เขา​มา​คน​เดียว จง​ปล่อย​เขา​ไป​คน​เดียว หาก​เขา​มา​กับ​ภรรยา ต้อง​ปล่อย​ภรรยา​ของ​เขา​ไป​ด้วย </span><span class="v1_21_4"><sup id="Exod.21.4" class="v1_21_4">4</sup>หาก​นาย​หา​ภรรยา​ให้​เขา และ​ภรรยา​นั้น​คลอด​บุตร‍ชาย​หรือ​บุตร‍หญิง​ให้​เขา ภรรยา​กับ​บุตร​เหล่า‍นั้น​จะ​เป็น​คน​ของ​นาย เขา​จะ​เป็น​อิสระ​ได้​แต่​ตัว </span><span class="v1_21_5"><sup id="Exod.21.5" class="v1_21_5">5</sup>ถ้า​ทาส​นั้น​มา​พูด​อย่าง​ชัด‍เจน​ว่า ‘ข้า​รัก​นาย​และ​ลูก​เมีย​ของ​ข้า ข้า​ไม่​อยาก​เป็น​อิสระ’ </span><span class="v1_21_6"><sup id="Exod.21.6" class="v1_21_6">6</sup>ให้​นาย​พา​ทาส​นั้น​ไป​เข้า‍เฝ้า​พระ‍เจ้า  พา​เขา​ไป​ที่​ประตู​หรือ​วง‍กบ​ประตู แล้ว​ให้​นาย​เจาะ​หู​เขา​ด้วย​เหล็ก‍หมาด  เขา​ก็​จะ​อยู่​ปรน‌นิ‌บัติ​นาย​ตลอด‍ไป </span></p>
  <p class="p"><span class="v1_21_7"><sup id="Exod.21.7" class="v1_21_7">7</sup>“ถ้า​ชาย​ใด​ขาย​บุตร‍หญิง​เป็น​ทาส หญิง​นั้น​จะ​ไม่‍ได้​เป็น​ไท​อย่าง​ที่​ทาส​เป็น </span><span class="v1_21_8"><sup id="Exod.21.8" class="v1_21_8">8</sup>ถ้า​หญิง​นั้น​ไม่​เป็น​ที่​พอ‍ใจ​ของ​นาย​ที่​ยก​เธอ​ขึ้น​เป็น​ภรรยา‍น้อย​ของ​ตน นาย​ต้อง​ยอม​ให้​เธอ​ถูก​ไถ่‍คืน แต่​นาย​ไม่‍มี​สิทธิ์​จะ​ขาย​หญิง​นั้น​ให้​แก่​ชาว​ต่าง‍ประ‌เทศ  เพราะ​นาย​ทำ​ผิด​สัญญา​ต่อ​หญิง​นั้น​แล้ว </span><span class="v1_21_9"><sup id="Exod.21.9" class="v1_21_9">9</sup>ถ้า​นาย​ยก​หญิง​นั้น​ให้​เป็น​ภรรยา​ของ​บุตร‍ชาย​ของ​ตน ก็​ให้​นาย​ปฏิ‌บัติ​ต่อ​หญิง​นั้น​ดุจ​เป็น​บุตร‍หญิง​ของ​ตน </span><span class="v1_21_10"><sup id="Exod.21.10" class="v1_21_10">10</sup>ถ้า​เขา​เอา​หญิง​อื่น​มา​เป็น​ภรรยา ห้าม​เขา​ลด​อาหาร​การ​กิน เสื้อ‍ผ้า และ​ประ‌เพณี​ผัว‍เมีย​กับ​คน​เก่า </span><span class="v1_21_11"><sup id="Exod.21.11" class="v1_21_11">11</sup>ถ้า​เขา​ไม่‍ได้​ทำ​สาม​อย่าง‍นี้​แก่​เธอ หญิง​นั้น​จะ​ไป​ก็​ได้​โดย​ไม่​ต้อง​มี​ค่า‍ไถ่ ไม่​ต้อง​เสีย​เงิน</span></p>
  <h3 class="s">กฎ​ข้อ​บัง‍คับ​เกี่ยว‍กับ​การ​ทา‌รุณ</h3>
  <p class="p"><span class="v1_21_12"><sup id="Exod.21.12" class="v1_21_12">12</sup>“ผู้​ใด​ทุบ‍ตี​คน​หนึ่ง​ให้​ตาย ผู้​นั้น​จำ‍ต้อง​รับ‍โทษ​ถึง​ตาย​เหมือน‍กัน  </span><span class="v1_21_13"><sup id="Exod.21.13" class="v1_21_13">13</sup>ถ้า​ผู้​ใด​ไม่‍ได้​เจตนา​ฆ่า​เขา แต่​เขา​ตาย​เพราะ​พระ‍เจ้า​ทรง​ปล่อย​ให้​ตาย​ด้วย​มือ​ของ​ผู้​นั้น เรา​จะ​กำ‌หนด​ที่​แห่ง​หนึ่ง​แก่​เจ้า​ให้​เขา​หนี​ไป​ที่​นั่น  </span><span class="v1_21_14"><sup id="Exod.21.14" class="v1_21_14">14</sup>แต่​ถ้า​ผู้​ใด​เจตนา​หัก‍หลัง​ฆ่า​เพื่อน‍บ้าน ก็​ให้​ดึง​ตัว​เขา​ไป​จาก​แท่น‍บูชา​ของ​เรา เพื่อ​ลง‍โทษ​ให้​ถึง​ตาย</span></p>
  <p class="p"><span class="v1_21_15"><sup id="Exod.21.15" class="v1_21_15">15</sup>“ผู้​ใด​ทุบ‍ตี​บิดา​มารดา​ของ​ตน ผู้​นั้น​จะ​ต้อง​ถูก​ปรับ‍โทษ​ถึง​ตาย</span></p>
  <p class="p"><span class="v1_21_16"><sup id="Exod.21.16" class="v1_21_16">16</sup>“ผู้​ใด​ลัก​คน​ไป​ขาย​ก็​ดี หรือ​มี​ผู้​พบ​คน​ที่​ถูก​ลัก​ไป​อยู่​ใน​มือ​ของ​ผู้​นั้น​ก็​ดี ผู้​ลัก​นั้น​จะ​ต้อง​ถูก​ปรับ‍โทษ​ถึง​ตาย </span></p>
  <p class="p"><span class="v1_21_17"><sup id="Exod.21.17" class="v1_21_17">17</sup>“ผู้​ใด​ด่า‍แช่ง​บิดา​มารดา​ของ​ตน ผู้​นั้น​ต้อง​ถูก​ปรับ‍โทษ​ถึง​ตาย </span></p>
  <p class="p"><span class="v1_21_18"><sup id="Exod.21.18" class="v1_21_18">18</sup>“ถ้า​ผู้‍ชาย​วิวาท​กัน และ​ฝ่าย​หนึ่ง​เอา​หิน​ขว้าง​หรือ​ชก แต่​อีก​ฝ่าย​หนึ่ง​ไม่​ถึง‍แก่‍ความ‍ตาย เพียง​แต่​เจ็บ‍ป่วย​ต้อง​นอน​พัก </span><span class="v1_21_19"><sup id="Exod.21.19" class="v1_21_19">19</sup>ถ้า​ผู้​บาด‍เจ็บ​นั้น​ลุก‍ขึ้น ถือ​ไม้‍เท้า​เดิน​ออก​ไป​ได้​อีก ผู้​ตี​นั้น​ก็​พ้น‍โทษ เพียง​แต่​จะ​ต้อง​เสีย​ค่า‍ทำ‍ขวัญ และ​ค่า‍รักษา‍พยา‌บาล​จน​เขา​หาย​เป็น​ปกติ</span></p>
  <p class="p"><span class="v1_21_20"><sup id="Exod.21.20" class="v1_21_20">20</sup>“ถ้า​ผู้​ใด​ทุบ‍ตี​ทาส​ชาย​หญิง​ของ​ตน​ด้วย​ไม้​จน​ตาย​คา‍มือ ผู้​นั้น​ต้อง​ถูก​ปรับ‍โทษ </span><span class="v1_21_21"><sup id="Exod.21.21" class="v1_21_21">21</sup>หาก​ว่า​ทาส​นั้น​มี​ชีวิต​ต่อ‍ไป​ได้​วัน‍หนึ่ง หรือ​สอง​วัน​จึง​ตาย นาย​ก็​ไม่​ต้อง​ถูก​ปรับ‍โทษ เพราะ​ทาส​เป็น​ทรัพย์‍สิน​ของ​นาย</span></p>
  <p class="p"><span class="v1_21_22"><sup id="Exod.21.22" class="v1_21_22">22</sup>“ถ้า​ผู้‍ชาย​ตี​กัน แล้ว​ไป​ถูก​หญิง​มี‍ครรภ์​ทำ​ให้​เด็ก​ของ​นาง​ออก​มา แต่​ไม่‍มี​อัน‌ตราย ผู้​นั้น​จะ​ถูก​ปรับ​ตาม​แต่​สามี​ของ​หญิง​นั้น​จะ​เรียก‍ร้อง​เอา​จาก​เขา และ​เขา​จะ​ต้อง​เสีย​ตาม​ที่​ผู้‍พิพาก‌ษา​ตัด‍สิน </span><span class="v1_21_23"><sup id="Exod.21.23" class="v1_21_23">23</sup>ถ้า​หาก​มี​อัน‌ตราย ก็​ให้​วินิจ‌ฉัย​ดัง‍นี้​คือ​ชีวิต​แทน​ชีวิต </span><span class="v1_21_24"><sup id="Exod.21.24" class="v1_21_24">24</sup>ตา​แทน​ตา ฟัน​แทน​ฟัน  มือ​แทน​มือ เท้า​แทน​เท้า </span><span class="v1_21_25"><sup id="Exod.21.25" class="v1_21_25">25</sup>รอย‍ไหม้​แทน​รอย‍ไหม้ แผล​แทน​แผล รอย‍ช้ำ​แทน​รอย‍ช้ำ</span></p>
  <p class="p"><span class="v1_21_26"><sup id="Exod.21.26" class="v1_21_26">26</sup>“ถ้า​ผู้​ใด​ตี​ถูก​ตา​ของ​ทาส​ชาย​หญิง​แล้ว​ทำ​ให้​บอด​ไป เขา​ต้อง​ปล่อย​ทาส​ผู้​นั้น​เป็น​อิสระ เนื่อง‍ด้วย​ตา​ของ​เขา </span><span class="v1_21_27"><sup id="Exod.21.27" class="v1_21_27">27</sup>ถ้า​ผู้​ใด​ทำ​ให้​ฟัน​ของ​ทาส​ชาย​หญิง​หลุด​ไป เขา​ต้อง​ปล่อย​ทาส​ผู้​นั้น​เป็น​อิสระ​เนื่อง‍ด้วย​ฟัน​ของ​เขา</span></p>
  <h3 class="s">กฎ​ข้อ​บัง‍คับ​เกี่ยว‍กับ​ความ​รับ‍ผิด‍ชอบ​ของ​เจ้า‍ของ</h3>
  <p class="p"><span class="v1_21_28"><sup id="Exod.21.28" class="v1_21_28">28</sup>“ถ้า​โค​ขวิด​ชาย​หรือ​หญิง​ถึง​ตาย จง​เอา​หิน​ขว้าง​โค​นั้น​ให้​ตาย และ​ห้าม​กิน​เนื้อ​ของ​มัน แต่​เจ้า​ของ​โค​ตัว​นั้น​ไม่‍มี​โทษ </span><span class="v1_21_29"><sup id="Exod.21.29" class="v1_21_29">29</sup>แต่​ถ้า​โค​นั้น​เคย​ขวิด​คน​มา​ก่อน และ​มี​ผู้​มา​เตือน​ให้​เจ้า​ของ​ทราบ แต่​เจ้า​ของ​ไม่‍ได้​กัก‍ขัง​มัน​ไว้ มัน​จึง​ขวิด​ชาย​หรือ​หญิง​ถึง​ตาย ให้​เอา​หิน​ขว้าง​โค​นั้น​เสีย​ให้​ตาย และ​ให้​ลง‍โทษ​เจ้า​ของ​ถึง​ตาย​ด้วย </span><span class="v1_21_30"><sup id="Exod.21.30" class="v1_21_30">30</sup>ถ้า​จะ​เรียก‍ร้อง​การ​ชด‍ใช้​จาก​ผู้​นั้น เขา​ต้อง​เสีย​ค่า‍ไถ่​แทน​ชีวิต​ของ​เขา​ตาม​ที่​ได้​เรียก‍ร้อง </span><span class="v1_21_31"><sup id="Exod.21.31" class="v1_21_31">31</sup>หาก​โค​นั้น​ขวิด​บุตร‍ชาย​หรือ​บุตร‍หญิง ก็​จง​ปรับ‍โทษ​ตาม​กฎ​นี้​เช่น‍กัน </span><span class="v1_21_32"><sup id="Exod.21.32" class="v1_21_32">32</sup>ถ้า​โค​นั้น​ขวิด​ทาส​ชาย​หญิง​ของ​ผู้​ใด เจ้า​ของ​โค​ต้อง​ให้​เงิน​สาม‍สิบ​เช‌เขล​แก่​นาย​ของ​ทาส​นั้น แล้ว​ต้อง​เอา​หิน​ขว้าง​โค​นั้น​ให้​ตาย​เสีย​ด้วย</span></p>
  <p class="p"><span class="v1_21_33"><sup id="Exod.21.33" class="v1_21_33">33</sup>“ถ้า​ผู้​ใด​เปิด​บ่อ​หรือ​ขุด​บ่อ​แต่​ไม่‍ได้​ปิด​ไว้ แล้ว​มี​โค​หรือ​ลา​ตก​ลง‍ไป​ใน​บ่อ​นั้น </span><span class="v1_21_34"><sup id="Exod.21.34" class="v1_21_34">34</sup>เจ้า​ของ​บ่อ​ต้อง​ชด‍ใช้ ต้อง​จ่าย​เงิน​แก่​เจ้า​ของ​สัตว์ ส่วน​สัตว์​ที่​ตาย​นั้น​จะ​ตก‍เป็น​ของ​เจ้า​ของ​บ่อ</span></p>
  <p class="p"><span class="v1_21_35"><sup id="Exod.21.35" class="v1_21_35">35</sup>“ถ้า​โค​ของ​ผู้​ใด​ทำ‍ร้าย​โค​ของ​ผู้​อื่น​ตาย เขา​ต้อง​ขาย​โค​ที่​เป็น​นั้น แล้ว​มา​แบ่ง​เงิน​กัน และ​โค​ที่​ตาย​นั้น​ก็​ให้​แบ่ง​เท่าๆ กัน​ด้วย </span><span class="v1_21_36"><sup id="Exod.21.36" class="v1_21_36">36</sup>หรือ​ถ้า​รู้​แล้ว​ว่า​โค​นั้น​เคย​ขวิด​มา​ก่อน แต่​เจ้า​ของ​ไม่‍ได้​กัก‍ขัง​ไว้ เจ้า​ของ​ต้อง​ชด‍ใช้​โค​แทน​โค และ​โค​ที่​ตาย​นั้น​ก็​ตก‍เป็น​ของ​ตัว</span></p>
</div>
<h2 id="Exod.22">อพยพ 22</h2>
<div class="chapter">
  <h3 class="s">กฎ​ข้อ​บัง‍คับ​เกี่ยว‍กับ​การ​คืน​ของ</h3>
  <p class="p"><span class="v1_22_1"><sup id="Exod.22.1" class="v1_22_1">1</sup>“ถ้า​ผู้​ใด​ลัก​โค​หรือ​แกะ​ไป​ฆ่า​หรือ​ขาย ให้​ผู้​นั้น​ชด‍ใช้​โค​ห้า​ตัว​แทน​โค​หนึ่ง​ตัว และ​แกะ​สี่​ตัว​แทน​แกะ​หนึ่ง​ตัว </span><span class="v1_22_2"><sup id="Exod.22.2" class="v1_22_2">2</sup>ถ้า​ผู้​ใด​เห็น​ขโมย​กำลัง​ขุด‍ช่อง‍ย่อง‍เบา​ยาม‍ค่ำ‍คืน แล้ว​ตี​ขโมย​นั้น​ตาย เขา​ไม่‍มี​ความ​ผิด </span><span class="v1_22_3"><sup id="Exod.22.3" class="v1_22_3">3</sup>ถ้า​ดวง‍อา‌ทิตย์​ขึ้น​แล้ว ผู้​ตี​จะ​มี​ความ​ผิด ขโมย​นั้น​ต้อง​ชด‍ใช้ ถ้า​เขา​ไม่‍มี​อะไร​จะ​ใช้​ให้ เขา​ต้อง​ขาย‍ตัว​เป็น​ทาส​เพื่อ​จ่าย​ค่า​ของ​สัตว์​ที่​ลัก​ไป​นั้น </span><span class="v1_22_4"><sup id="Exod.22.4" class="v1_22_4">4</sup>ถ้า​พบ​สัตว์​ที่​ลัก​ไป​นั้น​ยัง‍เป็น‍อยู่​ใน​มือ​ของ​เขา จะ​เป็น​โค​หรือ​ลา​หรือ​แกะ​ก็​ตาม ขโมย​นั้น​ต้อง​จ่าย​ค่า‍ชด‍ใช้​เป็น​สอง​เท่า </span></p>
  <p class="p"><span class="v1_22_5"><sup id="Exod.22.5" class="v1_22_5">5</sup>“ผู้​ใด​เลี้ยง​สัตว์​ใน​นา​หรือ​ใน​สวน‍องุ่น แล้ว​ปล่อย​ให้​สัตว์​ของ​ตน​ไป​กิน​ใน​นา​ของ​ผู้​อื่น เขา​ต้อง​ชด‍ใช้​ด้วย​ของ​ที่​ดี​ที่​สุด​ใน​นา​ของ​ตน​และ​ของ​ที่​ดี​ที่​สุด​ใน​สวน‍องุ่น​ของ​ตน</span></p>
  <p class="p"><span class="v1_22_6"><sup id="Exod.22.6" class="v1_22_6">6</sup>“ถ้า​ไฟ​ลุก​กอง​หนาม และ​ลาม​ไป​ติด​กอง‍ข้าว หรือ​ต้น‍ข้าว​ซึ่ง​ยัง​ไม่‍ได้​เกี่ยว หรือ​ติด​ทุ่ง‍นา​จน​ไหม้​เสีย ผู้​ที่​จุด​ไฟ​นั้น​ต้อง​จ่าย​ค่า‍เสีย‍หาย​เต็ม​จำ‌นวน</span></p>
  <p class="p"><span class="v1_22_7"><sup id="Exod.22.7" class="v1_22_7">7</sup>“ถ้า​ผู้​ใด​ฝาก​เงิน​หรือ​สิ่ง‍ของ​ไว้​กับ​เพื่อน‍บ้าน แล้ว​ของ​นั้น​ถูก​ขโมย​ไป​จาก​บ้าน​ผู้​นั้น ถ้า​จับ​ขโมย​ได้ ขโมย​ต้อง​จ่าย​ค่า‍ชด‍ใช้​เป็น​สอง​เท่า </span><span class="v1_22_8"><sup id="Exod.22.8" class="v1_22_8">8</sup>ถ้า​จับ​ขโมย​ไม่‍ได้ ก็​ให้​เจ้า​ของ​บ้าน​มา​เข้า‍เฝ้า​พระ‍เจ้า เพื่อ​จะ​ดู​ว่า​มือ​ของ​ตน‍เอง​ได้​ลัก​สิ่ง‍ของ​ของ​เพื่อน‍บ้าน​นั้น​หรือ​ไม่</span></p>
  <p class="p"><span class="v1_22_9"><sup id="Exod.22.9" class="v1_22_9">9</sup>“ใน​คดี​ฟ้อง‍ร้อง​ทุก‍อย่าง จะ​เป็น​เรื่อง​โค ลา แกะ หรือ​เสื้อ‍ผ้า หรือ​เรื่อง​สิ่ง‍ของ​ใดๆ ที่​หาย​ไป ถ้า​มี​คน​มา​อ้าง​ว่า สิ่ง‍นี้​สิ่ง‍นั้น​เป็น​ของ​ตน จง​นำ​คดี​ของ​คู่‍ความ​นั้น​ไป​เข้า‍เฝ้า​พระ‍เจ้า พระ‍เจ้า​ทรง​ตัด‍สิน​ว่า​ผู้​ใด​ผิด ผู้​นั้น​จะ​ต้อง​ใช้​ค่า‍ชด‍ใช้​เป็น​สอง​เท่า​แก่​เพื่อน‍บ้าน​ของ​เขา</span></p>
  <p class="p"><span class="v1_22_10"><sup id="Exod.22.10" class="v1_22_10">10</sup>“ถ้า​ผู้​ใด​ฝาก​ลา​หรือ​โค​หรือ​แกะ​หรือ​สัตว์​ใดๆ ไว้​กับ​เพื่อน‍บ้าน และ​ต่อ‍มา​สัตว์​นั้น​ตาย หรือ​บาด‍เจ็บ หรือ​ถูก​ต้อน​ไป​โดย​ไม่‍มี​ใคร​เห็น </span><span class="v1_22_11"><sup id="Exod.22.11" class="v1_22_11">11</sup>ต้อง​ให้​ผู้‍รับ‍ฝาก​นั้น​สาบาน​ต่อ​พระ‍ยาห์‌เวห์ ต่อ‍หน้า​เพื่อน‍บ้าน ​ว่า​เขา​ไม่‍ได้​ลัก​ของ​ของ​เพื่อน‍บ้าน​ไป แล้ว​เจ้า​ของ​นั้น​จะ​ต้อง​ยอม‍รับ ส่วน​ผู้‍รับ‍ฝาก​นั้น​ไม่​ต้อง​จ่าย​ค่า‍ชด‍ใช้ </span><span class="v1_22_12"><sup id="Exod.22.12" class="v1_22_12">12</sup>แต่​ถ้า​สัตว์​นั้น​ถูก​ลัก​ไป ขณะ‍ที่​ผู้‍รับ‍ฝาก​อยู่​ด้วย ผู้‍รับ‍ฝาก​ต้อง​จ่าย​ค่า‍ชด‍ใช้​แก่​เจ้า​ของ </span><span class="v1_22_13"><sup id="Exod.22.13" class="v1_22_13">13</sup>ถ้า​มี​สัตว์‍ร้าย​มา​กัด​ฉีก​สัตว์​นั้น​ตาย จง​เอา​ซาก​มา​ให้​ตรวจ‍ดู​เป็น​หลัก‍ฐาน แล้ว​ผู้‍รับ‍ฝาก​ไม่​ต้อง​จ่าย​ค่า‍ชด‍ใช้​สำหรับ​สัตว์​ที่​ถูก​กัด​ฉีก​นั้น</span></p>
  <p class="p"><span class="v1_22_14"><sup id="Exod.22.14" class="v1_22_14">14</sup>“ถ้า​ผู้​ใด​ยืม​สัตว์​จาก​เพื่อน‍บ้าน แล้ว​มัน​เกิด​บาด‍เจ็บ หรือ​ตาย​ระหว่าง​เวลา​ที่​เจ้า​ของ​ไม่​อยู่ ผู้​ยืม​ต้อง​จ่าย​ค่า‍ชด‍ใช้​เต็ม​ตาม​จำ‌นวน </span><span class="v1_22_15"><sup id="Exod.22.15" class="v1_22_15">15</sup>ถ้า​เจ้า​ของ​อยู่​ด้วย ผู้​ยืม​ไม่​ต้อง​จ่าย​ค่า‍ชด‍ใช้ ถ้า​เป็น​ของ‍เช่า​ให้​คิด​แต่​ค่า‍เช่า​เท่า​นั้น</span></p>
  <h3 class="s">กฎ‍บัญญัติ​เกี่ยว‍กับ​จริย‌ธรรม​และ​ศาสนา</h3>
  <p class="p"><span class="v1_22_16"><sup id="Exod.22.16" class="v1_22_16">16</sup>“ถ้า​ผู้​ใด​ล่อ‍ลวง​หญิง‍พรหม‌จารี​ที่​ยัง​ไม่‍มี​คู่‍หมั้น​และ​หลับ‍นอน​กับ​หญิง​นั้น ผู้​นั้น​จะ​ต้อง​เสีย​เงิน‍สิน‍สอด และ​ต้อง​รับ​หญิง​นั้น​มา​เป็น​ภรรยา​ของ​ตน </span><span class="v1_22_17"><sup id="Exod.22.17" class="v1_22_17">17</sup>ถ้า​บิดา​ของ​นาง​ไม่​ยอม​ยก​นาง​ให้​เป็น​ภรรยา​เขา​อย่าง​เด็ด‍ขาด เขา​ก็​ต้อง​เสีย​เงิน​เท่า​สิน‌สอด​ตาม​ธรรม‌เนียม​สู่‍ขอ​หญิง‍พรหม‌จารี​นั้น​เช่น‍กัน </span></p>
  <p class="p"><span class="v1_22_18"><sup id="Exod.22.18" class="v1_22_18">18</sup>“สำหรับ​แม่‍มด  เจ้า​อย่า​ให้​มี​ชีวิต​อยู่​เลย</span></p>
  <p class="p"><span class="v1_22_19"><sup id="Exod.22.19" class="v1_22_19">19</sup>“ผู้​ใด​ร่วม‍ประ‌เวณี​กับ​สัตว์ ผู้​นั้น​จะ​ต้อง​ถูก​ประ‌หาร </span></p>
  <p class="p"><span class="v1_22_20"><sup id="Exod.22.20" class="v1_22_20">20</sup>“ผู้​ใด​ถวาย‍บูชา​แด่​พระ​ต่างๆ นอก‍จาก​พระ‍ยาห์‌เวห์​องค์​เดียว ผู้​นั้น​ต้อง​ถูก​ทำ‍ลาย​สิ้น </span></p>
  <p class="p"><span class="v1_22_21"><sup id="Exod.22.21" class="v1_22_21">21</sup>“ห้าม​กด‍ขี่‍ข่ม‍เหง​คน‍ต่าง‍ด้าว เพราะ​พวก‍เจ้า​เคย​เป็น​คน‍ต่าง‍ด้าว​ใน​แผ่น‍ดิน​อียิปต์ </span><span class="v1_22_22"><sup id="Exod.22.22" class="v1_22_22">22</sup>ห้าม​รัง‍แก​หญิง‍ม่าย​หรือ​ลูก‍กำ‌พร้า  </span><span class="v1_22_23"><sup id="Exod.22.23" class="v1_22_23">23</sup>ถ้า​เจ้า​รัง‍แก​เขา และ​เขา​ร้อง‍ทุกข์​ต่อ​เรา เรา​จะ​ฟัง​คำ​ร้อง‍ทุกข์​ของ​เขา​แน่​นอน </span><span class="v1_22_24"><sup id="Exod.22.24" class="v1_22_24">24</sup>ความ​โกรธ​ของ​เรา​จะ​พลุ่ง​ขึ้น และ​เรา​จะ​ประ‌หาร​พวก‍เจ้า​ด้วย​ดาบ ภรรยา​ของ​พวก‍เจ้า​จะ​เป็น​ม่าย และ​บุตร​ของ​พวก‍เจ้า​จะ​กำ‌พร้า</span></p>
  <p class="p"><span class="v1_22_25"><sup id="Exod.22.25" class="v1_22_25">25</sup>“ถ้า​เจ้า​ให้​ประ‌ชา‍กร​ของ​เรา​คน​ใด​ที่​เป็น​คน​จน​และ​อยู่​กับ​เจ้า​ยืม​เงิน​ไป ห้าม​ถือ‍ว่า​ตน​เป็น​เจ้า‍หนี้ และ​ห้าม​คิด​ดอก‍เบี้ย​จาก​เขา  </span><span class="v1_22_26"><sup id="Exod.22.26" class="v1_22_26">26</sup>ถ้า​เจ้า​ได้​รับ​เสื้อ‍คลุม​ของ​เพื่อน‍บ้าน​ไว้​เป็น​ของ​ประ‌กัน จง​คืน​ของ​นั้น​ให้​เขา​ก่อน​ดวง‍อา‌ทิตย์‍ตก‍ดิน </span><span class="v1_22_27"><sup id="Exod.22.27" class="v1_22_27">27</sup>เพราะ​เขา​มี​เสื้อ‍คลุม​ตัว​นั้น​ตัว​เดียว​เป็น​เครื่อง‍ปก‍คลุม​ร่าง‍กาย มิ‍ฉะนั้น​เวลา​นอน​เขา​จะ​เอา​อะไร​ห่ม​เล่า? เมื่อ​เขา​ร้อง‍ทุกข์​ต่อ​เรา เรา​จะ​ฟัง​เพราะ​เรา​มี​ใจ​เมตตา​กรุณา </span></p>
  <p class="p"><span class="v1_22_28"><sup id="Exod.22.28" class="v1_22_28">28</sup>“ห้าม​ด่า​พระ‍เจ้า หรือ​สาป​แช่ง​ผู้‍นำ​ประ‌ชา‍ชน​ของ​เจ้า </span></p>
  <p class="p"><span class="v1_22_29"><sup id="Exod.22.29" class="v1_22_29">29</sup>“ห้าม​ชัก‍ช้า​ที่​จะ​ถวาย​พืช‍ผล​อัน​อุดม และ​น้ำ‍ผล‍ไม้ ​ของ​เจ้า</span></p>
  <p class="p"><span class="v1_22_29">“จง​ถวาย​บุตร‍หัว‍ปี​ของ​เจ้า​แก่​เรา </span><span class="v1_22_30"><sup id="Exod.22.30" class="v1_22_30">30</sup>จง​ถวาย​ลูก‍หัว‍ปี​ของ​โค และ​ของ​แพะ​แกะ​ของ​เจ้า​เช่น‍เดียว‍กัน ให้​ลูก​มัน​อยู่​กับ​แม่​เจ็ด​วัน พอ‍ถึง​วัน‍ที่​แปด​จง​เอา​มา​ถวาย​เรา</span></p>
  <p class="p"><span class="v1_22_31"><sup id="Exod.22.31" class="v1_22_31">31</sup>“เจ้า‍ทั้ง‍หลาย​เป็น​คน​บริ‌สุทธิ์​ของ​เรา ฉะนั้น​ห้าม​กิน​เนื้อ​สัตว์​ที่​ถูก​กัด​ตาย​ใน​ทุ่ง‍นา  จง​ทิ้ง​ให้​สุนัข​กิน​เสีย</span></p>
</div>
<h2 id="Exod.23">อพยพ 23</h2>
<div class="chapter">
  <h3 class="s">ความ​ยุติ‍ธรรม​สำหรับ​ทุก‍คน</h3>
  <p class="p"><span class="v1_23_1"><sup id="Exod.23.1" class="v1_23_1">1</sup>“ห้าม​นำ​เรื่อง​เท็จ​ไป​เล่า​ต่อๆ กัน  อย่า​ร่วม‍มือ​กับ​คน​ชั่ว​โดย​เป็น​พยาน​ใจ‍ร้าย </span><span class="v1_23_2"><sup id="Exod.23.2" class="v1_23_2">2</sup>ห้าม​ทำ‍ชั่ว​ตาม​อย่าง​คน​หมู่​มาก ห้าม​เป็น​พยาน​ใน​คดี​ความ​โดย​ลำ‌เอียง​เข้า​ข้าง​คน​หมู่​มาก จะ​ทำ​ให้​เสีย​ความ​ยุติ‍ธรรม​ไป </span><span class="v1_23_3"><sup id="Exod.23.3" class="v1_23_3">3</sup>ห้าม​ลำ‌เอียง​เข้า​ข้าง​คน​จน​ใน​คดี​ของ​เขา </span></p>
  <p class="p"><span class="v1_23_4"><sup id="Exod.23.4" class="v1_23_4">4</sup>“เมื่อ​เจ้า​พบ​โค​หรือ​ลา​ของ​ศัตรู​หลง​มา จง​พา​ไป​ส่ง​คืน​เขา​ให้​ได้ </span><span class="v1_23_5"><sup id="Exod.23.5" class="v1_23_5">5</sup>เมื่อ​เห็น​ลา​ของ​ผู้​ที่​เกลียด‍ชัง​เจ้า​ล้ม‍ลง​เพราะ​บรร‌ทุก​ของ‍หนัก อย่า​เมิน‍เฉย จง​ช่วย​เขา​ยก​มัน​ขึ้น </span></p>
  <p class="p"><span class="v1_23_6"><sup id="Exod.23.6" class="v1_23_6">6</sup>“ห้าม​ทำ​ให้​เสีย​ความ​ยุติ‍ธรรม​ที่​คน​จน​ควร​ได้​รับ​ใน​คดี​ของ​เขา </span><span class="v1_23_7"><sup id="Exod.23.7" class="v1_23_7">7</sup>เจ้า​จง​หลีก​ห่าง​จาก​การ​ใส่‍ความ​คน​อื่น อย่า​ประ‌หาร​คน​บริ‌สุทธิ์ และ​คน​ชอบ‍ธรรม เพราะ​เรา​จะ​ไม่​ถือ‍ว่า​คน​ทำ‍ชั่ว​นั้น​เป็น​คน​ชอบ‍ธรรม </span><span class="v1_23_8"><sup id="Exod.23.8" class="v1_23_8">8</sup>ห้าม​รับ​สินบน เพราะ​ว่า​สินบน​ทำ​ให้​คน​ตา‍ดี​กลาย​เป็น​คน​ตา‍บอด​ไป และ​ทำ​ให้​คดี​ของ​คน​ชอบ‍ธรรม​พลิก‍ผัน​ได้ </span></p>
  <p class="p"><span class="v1_23_9"><sup id="Exod.23.9" class="v1_23_9">9</sup>“ห้าม​ข่ม‍เหง​คน‍ต่าง‍ด้าว เจ้า​รู้‍จัก​ใจ​คน‍ต่าง‍ด้าว​แล้ว เพราะ​ว่า​เจ้า​ก็​เคย​เป็น​คน‍ต่าง‍ด้าว​ใน​แผ่น‍ดิน​อียิปต์​มา​ก่อน </span></p>
  <h3 class="s">ปี​สะ‌บา‌โต​และ​วัน‍สะ‌บา‌โต</h3>
  <p class="p"><span class="v1_23_10"><sup id="Exod.23.10" class="v1_23_10">10</sup>“ตลอด​หก​ปี​จง​หว่าน​พืช​ใน​นา​ของ​เจ้า​และ​เกี่ยว‍เก็บ​ผล </span><span class="v1_23_11"><sup id="Exod.23.11" class="v1_23_11">11</sup>แต่​ปี​ที่​เจ็ด​นั้น​จง​งด​เสีย ปล่อย​ให้​นา​นั้น​ว่าง​อยู่ เพื่อ​ให้​ประ‌ชา‍ชน​ที่​ยาก‍จน​ของ​เจ้า​เก็บ​กิน ส่วน​ที่​เหลือ​นั้น​ก็​ให้​สัตว์‍ป่า​กิน ส่วน​สวน‍องุ่น​และ​สวน​มะกอก​เจ้า​จง​ทำ​เช่น‍เดียว‍กัน </span></p>
  <p class="p"><span class="v1_23_12"><sup id="Exod.23.12" class="v1_23_12">12</sup>“จง​ทำ​งาน​ของ​เจ้า​หก​วัน แต่​ใน​วัน‍ที่​เจ็ด​นั้น จง​หยุด‍พัก  เพื่อ​โค​และ​ลา​ของ​เจ้า​จะ​ได้​พัก และ​บุตร‍ชาย​แห่ง​ทาสี​ของ​เจ้า กับ​คน‍ต่าง‍ด้าว​จะ​ได้​พัก‍ผ่อน​ให้​สด‍ชื่น​ด้วย </span><span class="v1_23_13"><sup id="Exod.23.13" class="v1_23_13">13</sup>ทุก‍สิ่ง​ที่​เรา​สั่ง​พวก‍เจ้า​นั้น จง​ถือ​รักษา​ให้​ดี และ​ห้าม​ออก​นาม​พระ​อื่นๆ ห้าม​กล่าว​ให้​ได้‍ยิน​จาก​ปาก​ของ​เจ้า</span></p>
  <h3 class="s">เทศ‌กาล​ประ‌จำ‍ปี​สาม​เทศ‌กาล</h3>
  <p class="p"><span class="v1_23_14"><sup id="Exod.23.14" class="v1_23_14">14</sup>“จง​ฉลอง​เทศ‌กาล​เลี้ยง​ให้​เกียรติ​เรา ​ปี​ละ​สาม​ครั้ง </span><span class="v1_23_15"><sup id="Exod.23.15" class="v1_23_15">15</sup>จง​ถือ​เทศ‌กาล​กิน​ขนม‍ปัง‍ไร้‍เชื้อ  เจ้า​จง​กิน​ขนม‍ปัง‍ไร้‍เชื้อ​เจ็ด​วัน​ตาม​ที่​เรา​สั่ง​เจ้า​ไว้​แล้ว ตาม​เวลา​ที่​กำ‌หนด​ไว้​ใน​เดือน​อา‌บีบ  เพราะ​ใน​เดือน​นั้น​เจ้า​ออก​จาก​อียิปต์ ห้าม​ผู้‍ใด​มา​เข้า‍เฝ้า​เรา​มือ‍เปล่า </span><span class="v1_23_16"><sup id="Exod.23.16" class="v1_23_16">16</sup>และ​จง​ถือ​เทศ‌กาล​เลี้ยง‍ฉลอง​การ​เก็บ‍เกี่ยว​พืช‍ผล​แรก​ที่​เกิด​จาก​แรง‍งาน​ของ​เจ้า  ซึ่ง​เจ้า​ได้​หว่าน​พืช​ลง‍ใน​นา เจ้า​จง​ถือ​เทศ‌กาล​เลี้ยง‍ฉลอง​การ​เก็บ​พืช‍ผล​ปลาย‍ปี เมื่อ​เจ้า​เก็บ​พืช‍ผล​จาก​ทุ่ง‍นา​อัน​เป็น​ผล‍งาน​ของ​เจ้า  </span><span class="v1_23_17"><sup id="Exod.23.17" class="v1_23_17">17</sup>ให้​ผู้‍ชาย​ทุก​คน​ของ​เจ้า​เข้า‍เฝ้า​พระ‍ยาห์‌เวห์​องค์‍เจ้า‍นาย​ปี​ละ​สาม​ครั้ง</span></p>
  <p class="p"><span class="v1_23_18"><sup id="Exod.23.18" class="v1_23_18">18</sup>“ห้าม​ถวาย​เลือด​จาก​เครื่อง‍สัตว‌บูชา​ของ​เรา​พร้อม​กับ​ขนม‍ปัง​ใส่​เชื้อ และ​ห้าม​ปล่อย​ให้​ไข​มัน​ใน​เทศ‌กาล​เลี้ยง​ของ​เรา​เหลือ​อยู่​จน‍ถึง​รุ่ง‍เช้า</span></p>
  <p class="p"><span class="v1_23_19"><sup id="Exod.23.19" class="v1_23_19">19</sup>“จง​นำ​ส่วน​ที่​ดี​ที่​สุด​ของ​พืช‍ผล‍แรก​จาก​ที่‍ดิน​ของ​เจ้า​มา​ยัง​พระ‍นิ‌เวศ​ของ​พระ‍ยาห์‌เวห์​พระ‍เจ้า​ของ​เจ้า </span></p>
  <p class="p"><span class="v1_23_19">“อย่า​ต้ม​เนื้อ​ลูก​แพะ​ด้วย​น้ำ‍นม​ของ​แม่​มัน​เลย </span></p>
  <h3 class="s">การ​ยึด‍ครอง​คา‌นา‌อัน​ดิน‍แดน​พระ‍สัญญา</h3>
  <p class="p"><span class="v1_23_20"><sup id="Exod.23.20" class="v1_23_20">20</sup>“นี่‍แน่ะ เรา​ใช้​ทูต​ของ​เรา​นำ‍หน้า​พวก‍เจ้า เพื่อ​คุ้ม‍ครอง​พวก‍เจ้า​ตาม‍ทาง และ​เพื่อ​นำ​พวก‍เจ้า​ไป​ถึง​ที่​ที่​เรา​ได้​เตรียม​ไว้ </span><span class="v1_23_21"><sup id="Exod.23.21" class="v1_23_21">21</sup>จง​เอา‍ใจ‍ใส่​ทูต​นั้น และ​จง​เชื่อ‍ฟัง​เขา อย่า​ดื้อ‍รั้น​กับ​เขา  เพราะ​เขา​จะ​ไม่​ยก​โทษ​ให้​พวก‍เจ้า​เลย ด้วย‍ว่า​เขา​ทำ​ใน​นาม​ของ​เรา </span></p>
  <p class="p"><span class="v1_23_22"><sup id="Exod.23.22" class="v1_23_22">22</sup>“ถ้า​เจ้า​เชื่อ‍ฟัง​เขา​จริงๆ และ​ทำ​ทุก‍สิ่ง​ตาม​ที่​เรา​สั่ง​ไว้ เรา​จะ​เป็น​ศัตรู​ต่อ​ศัตรู​ของ​เจ้า​และ​จะ​เป็น​ปฏิ‌ปักษ์​ต่อ​ปฏิ‌ปักษ์​ของ​เจ้า</span></p>
  <p class="p"><span class="v1_23_23"><sup id="Exod.23.23" class="v1_23_23">23</sup>“เมื่อ​ทูต​ของ​เรา​ไป​ข้าง‍หน้า​เจ้า และ​นำ​เจ้า​ไป​ถึง​คน​อา‌โม‌ไรต์ คน​ฮิต‌ไทต์ คน​เป‌ริส‌ซี คน​คา‌นา‌อัน คน​ฮี‌ไวต์ และ​คน​เย‌บุส แล้ว​เรา​จะ​กวาด‍ล้าง​คน​เหล่า‍นั้น​เสีย </span><span class="v1_23_24"><sup id="Exod.23.24" class="v1_23_24">24</sup>ห้าม​กราบ‍ไหว้​หรือ​ปรน‌นิ‌บัติ​บรร‌ดา​พระ​ของ​พวก‍เขา และ​ห้าม​ทำ​ตาม​แบบ​เขา แต่​จง​ทำ‍ลาย​รูป‍เคารพ​ของ​เขา​ให้​สิ้น‍ซาก และ​จง​ทุบ​เสา​ศักดิ์‍สิทธิ์​ของ​เขา​ให้​แหลก​ละ‌เอียด </span><span class="v1_23_25"><sup id="Exod.23.25" class="v1_23_25">25</sup>จง​ปรน‌นิ‌บัติ​พระ‍ยาห์‌เวห์​พระ‍เจ้า​ของ​พวก‍เจ้า แล้ว​พระ‍องค์​จะ​ทรง​อวย‍พร​แก่​อาหาร​และ​น้ำ​ของ​เจ้า เรา​จะ​เอา​ความ​เจ็บ‍ป่วย​ออก​ไป​จาก​ท่าม‍กลาง​เจ้า </span><span class="v1_23_26"><sup id="Exod.23.26" class="v1_23_26">26</sup>จะ​ไม่‍มี​การ​แท้ง‍ลูก หรือ​เป็น​หมัน​ใน​ดิน‍แดน​ของ​เจ้า เรา​จะ​ให้​เจ้า​มี​อายุ​ยืน​นาน</span></p>
  <p class="p"><span class="v1_23_27"><sup id="Exod.23.27" class="v1_23_27">27</sup>“เรา​จะ​ให้​ความ​สยด‌สยอง​นำ‍หน้า​เจ้า เรา​จะ​ให้​ความ​โก‌ลา‌หล​เกิด​กับ​ชาว‍เมือง​ทั้ง‍หมด​ที่​เจ้า​ไป​เผชิญ​หน้า​นั้น เรา​จะ​ให้​ศัตรู​ทั้ง‍หมด​ของ​เจ้า​หัน‍หลัง​หนี​เจ้า </span><span class="v1_23_28"><sup id="Exod.23.28" class="v1_23_28">28</sup>เรา​จะ​ใช้​ให้​ฝูง​แตน ​นำ‍หน้า​เจ้า พวก‍มัน​จะ​ขับ‍ไล่​คน​ฮี‌ไวต์ คน​คา‌นา‌อัน คน​ฮิต‌ไทต์ ไป​ให้​พ้น‍หน้า​เจ้า </span><span class="v1_23_29"><sup id="Exod.23.29" class="v1_23_29">29</sup>เรา​จะ​ไม่​ไล่​พวก‍เขา​ไป​ให้​พ้น‍หน้า​เจ้า​ใน​ปี​เดียว เกรง‍ว่า​แผ่น‍ดิน​จะ​รก‍ร้าง​ไป และ​สัตว์‍ป่า​จะ​ทวี​ขึ้น​ต่อ‍สู้​กับ​เจ้า </span><span class="v1_23_30"><sup id="Exod.23.30" class="v1_23_30">30</sup>แต่​เรา​จะ​ค่อยๆ ไล่​พวก‍เขา​ไป​ให้​พ้น‍หน้า​เจ้า จน​เจ้า​ทวี​จำ‌นวน​มาก‍ขึ้น แล้ว​ได้​ครอบ‍ครอง​ดิน‍แดน​นั้น​เป็น​กรรม‍สิทธิ์ </span><span class="v1_23_31"><sup id="Exod.23.31" class="v1_23_31">31</sup>เรา​จะ​กำ‌หนด​เขต‍แดน​ของ​เจ้า​ไว้​ตั้ง‍แต่​ทะเล​แดง ​จน‍ถึง​ทะเล​ของ​คน​ฟี‌ลิส‌เตีย และ​ตั้ง‍แต่​ถิ่น‍ทุร‌กัน‌ดาร​จน​จรด​แม่‍น้ำ​ยู‌เฟร‌ติส เพราะ​เรา​จะ​มอบ​ผู้​อาศัย​ใน​แผ่น‍ดิน​นั้น​ไว้​ใน​มือ​ของ​พวก‍เจ้า แล้ว​เจ้า​จะ​ขับ‍ไล่​พวก‍เขา​ไป​ให้​พ้น‍หน้า​เจ้า </span><span class="v1_23_32"><sup id="Exod.23.32" class="v1_23_32">32</sup>ห้าม​ทำ​พันธ‌สัญญา​กับ​พวก‍เขา หรือ​กับ​บรร‌ดา​พระ​ของ​พวก‍เขา </span><span class="v1_23_33"><sup id="Exod.23.33" class="v1_23_33">33</sup>ห้าม​พวก‍เขา​อาศัย​ใน​ดิน‍แดน​ของ​เจ้า เกรง‍ว่า​พวก‍เขา​จะ​ชัก‍จูง​ให้​เจ้า​ทำ​บาป​ต่อ​เรา เพราะ​ถ้า​เจ้า​ปรน‌นิ‌บัติ​พระ​ของ​พวก‍เขา การ​ทำ​เช่น‍นี้​จะ​เป็น​บ่วง‍แร้ว​ดัก​เจ้า​แน่”</span></p>
</div>
<h2 id="Exod.24">อพยพ 24</h2>
<div class="chapter">
  <h3 class="s">โลหิต​แห่ง​พันธ‌สัญญา</h3>
  <p class="p"><span class="v1_24_1"><sup id="Exod.24.1" class="v1_24_1">1</sup>พระ‍ยาห์‌เวห์​ตรัส​กับ​โม‌เสส​ว่า “เจ้า​กับ​อา‌โรน นา‌ดับ​กับ​อา‌บี‌ฮู และ​พวก​ผู้‍ใหญ่​ของ​อิสรา‌เอล 70 คน จง​ขึ้น​มา​เข้า‍เฝ้า​พระ‍ยาห์‌เวห์ แล้ว​นมัส‌การ​อยู่​แต่​ไกล </span><span class="v1_24_2"><sup id="Exod.24.2" class="v1_24_2">2</sup>ให้​เฉพาะ​โม‌เสส​ผู้​เดียว​เข้า‍มา​ใกล้​พระ‍ยาห์‌เวห์ ส่วน​คน​อื่นๆ อย่า​ให้​เข้า‍มา​ใกล้​และ​อย่า​ให้​ประ‌ชา‍ชน​ขึ้น​มา​กับ​โม‌เสส​เลย”</span></p>
  <p class="p"><span class="v1_24_3"><sup id="Exod.24.3" class="v1_24_3">3</sup>โม‌เสส​จึง​นำ​พระ‍วจนะ​ทั้ง‍สิ้น​ของ​พระ‍ยาห์‌เวห์​และ​กฎ‍หมาย​ทั้ง‍สิ้น​มา​ชี้‍แจง​ให้​ประ‌ชา‍ชน​ทราบ ประ‌ชา‍ชน​ทั้ง‍หมด​ก็​ตอบ​เป็น​เสียง​เดียว‍กัน​ว่า “พระ‍วจนะ​ทั้ง‍สิ้น​ซึ่ง​พระ‍ยาห์‌เวห์​ตรัส​ไว้​นั้น เรา​จะ​ทำ​ตาม”</span></p>
  <p class="p"><span class="v1_24_4"><sup id="Exod.24.4" class="v1_24_4">4</sup>โม‌เสส​จึง​จา‌รึก​พระ‍วจนะ​ของ​พระ‍ยาห์‌เวห์​ไว้​ทุก​คำ แล้ว​ลุก‍ขึ้น​แต่‍เช้า สร้าง​แท่น‍บูชา​ขึ้น​ที่​เชิง​ภูเขา และ​ตั้ง​เสา​หิน​ขึ้น​สิบ‍สอง​ต้น​ตาม​จำ‌นวน​สิบ‍สอง​เผ่า​ของ​อิสรา‌เอล </span><span class="v1_24_5"><sup id="Exod.24.5" class="v1_24_5">5</sup>ท่าน​ใช้​ให้​พวก​คน​หนุ่มๆ ของ​อิสรา‌เอล​ถวาย​เครื่อง‍บูชา‍เผา‍ทั้ง‍ตัว​และ​ถวาย​โค​เป็น​เครื่อง‍ศานติ‍บูชา​แด่​พระ‍ยาห์‌เวห์ </span><span class="v1_24_6"><sup id="Exod.24.6" class="v1_24_6">6</sup>แล้ว​โม‌เสส​เอา​เลือด​โค​ครึ่ง‍หนึ่ง​ใส่​ไว้​ใน​อ่าง อีก​ครึ่ง‍หนึ่ง​ก็​ประ‌พรม​ที่​แท่น‍บูชา​นั้น </span><span class="v1_24_7"><sup id="Exod.24.7" class="v1_24_7">7</sup>ท่าน​เอา​หนัง‌สือ​พันธ‌สัญญา​มา​อ่าน​ให้​ประ‌ชา‍ชน​ฟัง พวก‍เขา​กล่าว​ว่า “ทุก​คำ​ที่​พระ‍ยาห์‌เวห์​ตรัส​นั้น เรา​จะ​ทำ​ตาม และ​เรา​จะ​เชื่อ‍ฟัง” </span><span class="v1_24_8"><sup id="Exod.24.8" class="v1_24_8">8</sup>โม‌เสส​ก็​เอา​เลือด​ประ‌พรม​ประ‌ชา‍ชน​และ​กล่าว​ว่า “นี่​เป็น​โลหิต​แห่ง​พันธ‌สัญญา  ซึ่ง​พระ‍ยาห์‌เวห์​ทรง​ทำ​กับ​พวก‍ท่าน​ตาม​พระ‍วจนะ​ทั้ง‍สิ้น​เหล่า‍นี้” </span></p>
  <h3 class="s">เข้า‍เฝ้า​พระ‍เจ้า​บน​ภูเขา</h3>
  <p class="p"><span class="v1_24_9"><sup id="Exod.24.9" class="v1_24_9">9</sup>แล้ว​โม‌เสส​กับ​อา‌โรน นา‌ดับ​กับ​อา‌บี‌ฮู และ​พวก​ผู้‍ใหญ่​ของ​อิสรา‌เอล 70 คน​ก็​ขึ้น​ไป </span><span class="v1_24_10"><sup id="Exod.24.10" class="v1_24_10">10</sup>พวก‍เขา​ได้​เห็น​พระ‍เจ้า​แห่ง​อิสรา‌เอล และ​พื้น​ที่​รอง​พระ‍บาท​เป็น​เหมือน​นิล​สี‍คราม สุก‍ใส​เหมือน​ท้อง‍ฟ้า​ที‍เดียว </span><span class="v1_24_11"><sup id="Exod.24.11" class="v1_24_11">11</sup>พระ‍องค์​ไม่‍ได้​ทรง​ลง‍โทษ​บรร‌ดา​ผู้‍นำ​ชน‍ชาติ​อิสรา‌เอล พวก‍เขา​ได้​เห็น​พระ‍เจ้า​และ​ได้​กิน​และ​ดื่ม</span></p>
  <p class="p"><span class="v1_24_12"><sup id="Exod.24.12" class="v1_24_12">12</sup>พระ‍ยาห์‌เวห์​ตรัส​กับ​โม‌เสส​ว่า “เจ้า​จง​ขึ้น​มา‍หา​เรา​บน​ภูเขา แล้ว​คอย‍อยู่​ที่​นั่น เรา​จะ​ให้​แผ่น​ศิลา​ที่​มี​ธรรม‍บัญญัติ​และ​คำ‍บัญชา​ซึ่ง​เรา​จา‌รึก​ไว้​เพื่อ​สอน​พวก‍เขา” </span><span class="v1_24_13"><sup id="Exod.24.13" class="v1_24_13">13</sup>โม‌เสส​จึง​ลุก‍ขึ้น​พร้อม​กับ​โย‌ชู‌วา​ผู้‍รับ‍ใช้​ของ​ท่าน โม‌เสส​ขึ้น​ไป​บน​ภูเขา​ของ​พระ‍เจ้า </span><span class="v1_24_14"><sup id="Exod.24.14" class="v1_24_14">14</sup>และ​กล่าว​กับ​พวก​ผู้‍ใหญ่​เหล่า‍นั้น​ว่า “คอย‍อยู่​ที่​นี่​จน‍กว่า​พวก‍เรา​จะ​กลับ‍มา‍หา​พวก‍ท่าน​อีก และ​นี่‍แน่ะ อา‌โรน​และ​เฮอร์​อยู่​กับ​พวก‍ท่าน ใคร​มี​เรื่อง‍ราว​อะไร​ก็​จง​ไป​หา​เขา​ทั้ง‍สอง​เถิด”</span></p>
  <p class="p"><span class="v1_24_15"><sup id="Exod.24.15" class="v1_24_15">15</sup>แล้ว​โม‌เสส​ขึ้น​ไป​บน​ภูเขา เมฆ​ก็​ปก‍คลุม​ภูเขา​ไว้ </span><span class="v1_24_16"><sup id="Exod.24.16" class="v1_24_16">16</sup>พระ‍รัศมี​ของ​พระ‍ยาห์‌เวห์​มา​อยู่​บน​ภูเขา​ซี‌นาย เมฆ​นั้น​ปก‍คลุม​ภูเขา​อยู่​หก​วัน พอ‍ถึง​วัน‍ที่​เจ็ด พระ‍องค์​ทรง​เรียก​โม‌เสส​จาก​หมู่​เมฆ </span><span class="v1_24_17"><sup id="Exod.24.17" class="v1_24_17">17</sup>พระ‍รัศมี​ของ​พระ‍ยาห์‌เวห์​ปรา‌กฏ​แก่​ตา​ของ​ชน‍ชาติ​อิสรา‌เอล​เหมือน​เปลว​ไฟ​ที่​ไหม้​อยู่​บน​ยอด​ภูเขา </span><span class="v1_24_18"><sup id="Exod.24.18" class="v1_24_18">18</sup>โม‌เสส​เข้า​ไป​ใน​หมู่​เมฆ​นั้น​และ​ขึ้น​ไป​บน​ภูเขา โม‌เสส​อยู่​บน​ภูเขา​นั้น​สี่‍สิบ​วัน​สี่‍สิบ​คืน </span></p>
</div>
<h2 id="Exod.25">อพยพ 25</h2>
<div class="chapter">
  <h3 class="s">ของ‍ถวาย​สำหรับ​พลับ‌พลา</h3>
  <p class="p"><span class="v1_25_1"><sup id="Exod.25.1" class="v1_25_1">1</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_25_2"><sup id="Exod.25.2" class="v1_25_2">2</sup>“จง​บอก​ชน‍ชาติ​อิสรา‌เอล​ให้​นำ​ของ​มา​ถวาย​เรา ของ​นั้น​ให้​รับ​มา​จาก​ทุกๆ คน​ที่​เต็ม​ใจ​ถวาย </span><span class="v1_25_3"><sup id="Exod.25.3" class="v1_25_3">3</sup>เครื่อง‍ถวาย​ซึ่ง​เจ้า​จะ​รับ​จาก​พวก‍เขา​คือ ทอง‍คำ เงิน ทอง‍สัม‌ฤทธิ์ </span><span class="v1_25_4"><sup id="Exod.25.4" class="v1_25_4">4</sup>ด้าย‍สี‍ฟ้า สี‍ม่วง สี‍แดง‍เข้ม ผ้า‍ป่าน‍เนื้อ‍ดี​และ​ขน​แพะ </span><span class="v1_25_5"><sup id="Exod.25.5" class="v1_25_5">5</sup>หนัง​แกะ​ตัว‍ผู้​ย้อม​สี‍แดง หนัง​อย่าง​ดี ​และ​ไม้​กระ‌ถิน‍เทศ </span><span class="v1_25_6"><sup id="Exod.25.6" class="v1_25_6">6</sup>น้ำ‍มัน​ตะ‌เกียง เครื่อง‍เทศ​สำหรับ​ปรุง​น้ำ‍มัน​เจิม และ​สำหรับ​ปรุง​เครื่อง‍หอม </span><span class="v1_25_7"><sup id="Exod.25.7" class="v1_25_7">7</sup>โอ‌นิกซ์ และ​พลอย​อื่นๆ สำหรับ​ฝัง​ใน​เอ‌โฟด​และ​ทับ‍ทรวง </span><span class="v1_25_8"><sup id="Exod.25.8" class="v1_25_8">8</sup>แล้ว​ให้​พวก‍เขา​สร้าง​สถาน‍นมัส‌การ​สำหรับ​เรา เพื่อ​เรา​จะ​อยู่​ท่าม‍กลาง​พวก‍เขา </span><span class="v1_25_9"><sup id="Exod.25.9" class="v1_25_9">9</sup>พวก‍เจ้า​จง​สร้าง​พลับ‌พลา​และ​เครื่อง‍ใช้‍ไม้‍สอย​ทุก​ชิ้น​ของ​พลับ‌พลา​นั้น​ตาม​แบบ​ที่​เรา​แจ้ง​แก่​เจ้า​ทุก‍ประ‌การ</span></p>
  <h3 class="s">หีบ‍แห่ง‍สักขี‍พยาน</h3>
  <p class="p"><span class="v1_25_10"><sup id="Exod.25.10" class="v1_25_10">10</sup>“ให้​พวก‍เขา​ทำ​หีบ​ใบ​หนึ่ง ด้วย​ไม้​กระ‌ถิน‍เทศ​ยาว 110 เซนติ‌เมตร กว้าง 66 เซนติ‌เมตร และ​สูง 66 เซนติ‌เมตร </span><span class="v1_25_11"><sup id="Exod.25.11" class="v1_25_11">11</sup>เจ้า​จง​หุ้ม​หีบ​นั้น​ด้วย​ทอง‍คำ​บริ‌สุทธิ์​ทั้ง​ด้าน‍ใน​และ​ด้าน‍นอก แล้ว​จง​ทำ​ขอบ​ด้วย​ทอง‍คำ​ล้อม‍รอบ​หีบ​นั้น </span><span class="v1_25_12"><sup id="Exod.25.12" class="v1_25_12">12</sup>เจ้า​จง​หล่อ​ห่วง​ทอง‍คำ​สี่​ห่วง​สำหรับ​หีบ​นั้น​ติด​ไว้​ที่​มุม​ทั้ง​สี่ ด้าน​นี้​สอง​ห่วง​และ​ด้าน​นั้น​สอง​ห่วง </span><span class="v1_25_13"><sup id="Exod.25.13" class="v1_25_13">13</sup>ให้​ทำ​คาน‍หาม​ด้วย​ไม้​กระ‌ถิน‍เทศ​หุ้ม​ด้วย​ทอง‍คำ </span><span class="v1_25_14"><sup id="Exod.25.14" class="v1_25_14">14</sup>แล้ว​สอด​คาน‍หาม​เข้า​ที่​ห่วง​ข้าง​หีบ​สำหรับ​ใช้​ยก​หาม​หีบ​นั้น </span><span class="v1_25_15"><sup id="Exod.25.15" class="v1_25_15">15</sup>ไม้‍คาน‍หาม​ให้​สอด​ไว้​ใน​ห่วง​ของ​หีบ ห้าม​ถอด​ออก </span><span class="v1_25_16"><sup id="Exod.25.16" class="v1_25_16">16</sup>เจ้า​จง​เก็บ​พระ‍โอ‌วาท​ที่​เรา​จะ​ให้​แก่​เจ้า​ไว้​ใน​หีบ​นั้น </span><span class="v1_25_17"><sup id="Exod.25.17" class="v1_25_17">17</sup>แล้ว​เจ้า​จง​ทำ​พระ‍ที่‍นั่ง‍กรุณา  ​ด้วย​ทอง‍คำ​บริ‌สุทธิ์​ยาว 110 เซนติ‌เมตร กว้าง 66 เซนติ‌เมตร </span><span class="v1_25_18"><sup id="Exod.25.18" class="v1_25_18">18</sup>เจ้า​จง​ทำ​เค‌รูบ ​ทอง‍คำ​สอง​รูป โดย​ใช้​ค้อน​เป็น​เครื่อง‍มือ​ทำ​และ​ตั้ง​ไว้​ที่​ปลาย​ทั้ง‍สอง​ข้าง​ของ​พระ‍ที่‍นั่ง‍กรุณา </span><span class="v1_25_19"><sup id="Exod.25.19" class="v1_25_19">19</sup>เจ้า​จง​ทำ​เค‌รูบ​ไว้​ที่​ปลาย​พระ‍ที่‍นั่ง‍กรุณา​ข้าง​ละ​รูป และ​ให้​เค‌รูบ​ติด​เป็น​เนื้อ​เดียว​กับ​ปลาย​ทั้ง‍สอง​ข้าง​ของ​พระ‍ที่‍นั่ง‍กรุณา </span><span class="v1_25_20"><sup id="Exod.25.20" class="v1_25_20">20</sup>ให้​เค‌รูบ​กาง​ปีก​ขึ้น​สูง​ปก​พระ‍ที่‍นั่ง‍กรุณา​ไว้ และ​ให้​หัน‍หน้า​เข้า‍หา​กัน โดย​หน้า​ของ​เค‌รูบ​มอง​ตรง​มา​ยัง​พระ‍ที่‍นั่ง‍กรุณา </span><span class="v1_25_21"><sup id="Exod.25.21" class="v1_25_21">21</sup>แล้ว​จง​ตั้ง​พระ‍ที่‍นั่ง‍กรุณา​นั้น​ไว้​บน​หีบ จง​เก็บ​พระ‍โอ‌วาท​ซึ่ง​เรา​จะ​ให้​แก่​เจ้า​ไว้​ใน​หีบ​นั้น </span><span class="v1_25_22"><sup id="Exod.25.22" class="v1_25_22">22</sup>เรา​จะ​พบ​กับ​เจ้า ณ ที่​นั้น คือ​ที่​เหนือ​พระ‍ที่‍นั่ง‍กรุณา​ระหว่าง​กลาง​เค‌รูบ ซึ่ง​อยู่​บน​หีบ‍แห่ง‍สักขี‍พยาน และ​เรา​จะ​บอก​กับ​เจ้า​ทุก‍สิ่ง​ที่​เรา​จะ​สั่ง​เจ้า​ให้​ประ‌กาศ​แก่​ชน‍ชาติ​อิสรา‌เอล</span></p>
  <h3 class="s">โต๊ะ​ขนม‍ปัง​เฉพาะ‍พระ‍พักตร์</h3>
  <p class="p"><span class="v1_25_23"><sup id="Exod.25.23" class="v1_25_23">23</sup>“แล้ว​จง​ทำ​โต๊ะ​ตัว‍หนึ่ง​ด้วย​ไม้​กระ‌ถิน‍เทศ ยาว 88 เซนติ‌เมตร กว้าง 44 เซนติ‌เมตร และ​สูง 66 เซนติ‌เมตร </span><span class="v1_25_24"><sup id="Exod.25.24" class="v1_25_24">24</sup>เจ้า​จง​หุ้ม​โต๊ะ​นั้น​ด้วย​ทอง‍คำ​บริ‌สุทธิ์ และ​ทำ​ขอบ​ด้วย​ทอง‍คำ​ล้อม‍รอบ​โต๊ะ​นั้น​ด้วย </span><span class="v1_25_25"><sup id="Exod.25.25" class="v1_25_25">25</sup>จง​ทำ​กรอบ​ล้อม‍รอบ​โต๊ะ​นั้น​โดย​ให้​กว้าง 7.5 เซนติ‌เมตร แล้ว​ทำ​ขอบ​ด้วย​ทอง‍คำ​ล้อม‍รอบ​กรอบ​นั้น </span><span class="v1_25_26"><sup id="Exod.25.26" class="v1_25_26">26</sup>จง​ทำ​ห่วง​ทอง‍คำ​สี่​ห่วง​ติด​ไว้​ที่​มุม​ขา​โต๊ะ​ทั้ง​สี่ </span><span class="v1_25_27"><sup id="Exod.25.27" class="v1_25_27">27</sup>ห่วง​นั้น​ให้​อยู่​ชิด​กรอบ​เพื่อ​เอา​ไว้​สอด​คาน‍หาม </span><span class="v1_25_28"><sup id="Exod.25.28" class="v1_25_28">28</sup>เจ้า​จง​ทำ​คาน‍หาม​ด้วย​ไม้​กระ‌ถิน‍เทศ หุ้ม​ด้วย​ทอง‍คำ ให้​หาม​โต๊ะ​ด้วย​ไม้​นี้ </span><span class="v1_25_29"><sup id="Exod.25.29" class="v1_25_29">29</sup>เจ้า​จง​ทำ​จาน​และ​ชาม​เล็ก​ด้วย​ทอง‍คำ​บริ‌สุทธิ์​รวม​ทั้ง​คน‍โท และ​อ่าง​ที่​ใช้​สำหรับ​ริน​เครื่อง‍ดื่ม‍บูชา </span><span class="v1_25_30"><sup id="Exod.25.30" class="v1_25_30">30</sup>และ​เจ้า​จง​วาง​ขนม‍ปัง​เฉพาะ‍พระ‍พักตร์​ไว้​บน​โต๊ะ​นั้น​ต่อ‍หน้า​เรา​เป็น​นิตย์ </span></p>
  <h3 class="s">คัน‍ประ‌ทีป​ทอง‍คำ</h3>
  <p class="p"><span class="v1_25_31"><sup id="Exod.25.31" class="v1_25_31">31</sup>“เจ้า​จง​ทำ​คัน‍ประ‌ทีป​อัน​หนึ่ง​ด้วย​ทอง‍คำ​บริ‌สุทธิ์ จง​ใช้​ค้อน​เป็น​เครื่อง‍มือ​ทำ​ฐาน​และ​ลำ‍ตัว​คัน‍ประ‌ทีป สำหรับ​ดอก ​คือ​ฐาน‍ดอก​และ​กลีบ​ให้​ติด​เป็น​เนื้อ​เดียว​กับ​คัน‍ประ‌ทีป </span><span class="v1_25_32"><sup id="Exod.25.32" class="v1_25_32">32</sup>ให้​กิ่ง​หก​กิ่ง แยก​ออก​จาก​ลำ​คัน‍ประ‌ทีป​ข้าง​ละ​สาม​กิ่ง </span><span class="v1_25_33"><sup id="Exod.25.33" class="v1_25_33">33</sup>แต่​ละ​กิ่ง​ที่​ยื่น​ออก​จาก​ลำ​คัน‍ประ‌ทีป​มี​ดอก​เหมือน​ดอก​อัล‌มอนด์​สาม​ดอก ทุกๆ ดอก​จะ​มี​ฐาน‍ดอก​และ​กลีบ </span><span class="v1_25_34"><sup id="Exod.25.34" class="v1_25_34">34</sup>และ​ตรง​ลำ​คัน‍ประ‌ทีป​นั้น​ให้​มี​สี่​ดอก​เหมือน​ดอก​อัล‌มอนด์ ทั้ง​ฐาน‍ดอก​และ​กลีบ </span><span class="v1_25_35"><sup id="Exod.25.35" class="v1_25_35">35</sup>ใต้​กิ่ง​ทุกๆ คู่​ที่​ยื่น​ออก​จาก​ลำ​คัน‍ประ‌ทีป​นั้น จะ​มี​ฐาน‍ดอก​หนึ่ง​อัน </span><span class="v1_25_36"><sup id="Exod.25.36" class="v1_25_36">36</sup>ฐาน‍ดอก​และ​กิ่ง​จะ​ต้อง​เป็น​เนื้อ​เดียว​กับ​คัน‍ประ‌ทีป ให้​ทุก​ส่วน​เป็น​เนื้อ​เดียว‍กัน​ด้วย​ทอง‍คำ​บริ‌สุทธิ์​โดย​ใช้​ค้อน​เป็น​เครื่อง‍มือ </span><span class="v1_25_37"><sup id="Exod.25.37" class="v1_25_37">37</sup>และ​เจ้า​จง​ทำ​ตะ‌เกียง​เจ็ด​ดวง​สำหรับ​คัน‍ประ‌ทีป​นั้น แล้ว​ตั้ง​ไว้​บน​ยอด​แต่​ละ​กิ่ง​ให้​ส่อง‍สว่าง​บริ‌เวณ​หน้า​คัน‍ประ‌ทีป </span><span class="v1_25_38"><sup id="Exod.25.38" class="v1_25_38">38</sup>ให้​ทำ​ตะ‌ไกร​ตัด​ไส้‍ตะ‌เกียง และ​ถาด​ใส่​ตะ‌ไกร​ด้วย​ทอง‍คำ​บริ‌สุทธิ์ </span><span class="v1_25_39"><sup id="Exod.25.39" class="v1_25_39">39</sup>คัน‍ประ‌ทีป​กับ​เครื่อง‍ใช้​ทุก‍อย่าง​ให้​ทำ​ด้วย​ทอง‍คำ​บริ‌สุทธิ์​หนัก 35 กิโล‍กรัม </span><span class="v1_25_40"><sup id="Exod.25.40" class="v1_25_40">40</sup>จง​ระวัง​ทำ​สิ่ง‍เหล่า‍นี้​ตาม​แบบ​ที่​เรา​แจ้ง​แก่​เจ้า​บน​ภูเขา </span></p>
</div>
<h2 id="Exod.26">อพยพ 26</h2>
<div class="chapter">
  <h3 class="s">พลับ‌พลา</h3>
  <p class="p"><span class="v1_26_1"><sup id="Exod.26.1" class="v1_26_1">1</sup>“นอก‍จาก‍นั้น เจ้า​จง​สร้าง​พลับ‌พลา​ด้วย​ม่าน​สิบ​ผืน ที่​ทำ​จาก​ผ้า‍ป่าน‍เนื้อ‍ดี และ​ด้าย​ย้อม​สี‍ฟ้า สี‍ม่วง สี‍แดง‍เข้ม และ​จง​ปัก​ภาพ​เค‌รูบ​ซึ่ง​ออก‍แบบ​ไว้​ที่​ม่าน​นั้น </span><span class="v1_26_2"><sup id="Exod.26.2" class="v1_26_2">2</sup>ม่าน​ผืน​หนึ่ง​ให้​ยาว 12 เมตร กว้าง 2 เมตร ม่าน​ทุก​ผืน​ให้​มี​ขนาด​เท่า​กัน </span><span class="v1_26_3"><sup id="Exod.26.3" class="v1_26_3">3</sup>ม่าน​ห้า​ผืน​ให้​เกี่ยว‍ติด‍กัน และ​อีก​ห้า​ผืน​นั้น​ก็​ให้​เกี่ยว‍ติด‍กัน​ด้วย </span><span class="v1_26_4"><sup id="Exod.26.4" class="v1_26_4">4</sup>และ​เจ้า​จง​ทำ​หู​ม่าน​ด้วย​ด้าย‍สี‍ฟ้า​ติด​ไว้​ตาม​ขอบ​ม่าน​ด้าน‍นอก​สุด​ทั้ง​ชุด​ที่​หนึ่ง​และ​ชุด​ที่​สอง </span><span class="v1_26_5"><sup id="Exod.26.5" class="v1_26_5">5</sup>เจ้า​จง​ทำ​หู​ห้า‍สิบ​หู​ที่​ม่าน​ผืน​หนึ่ง และ​เจ้า​จง​ทำ​หู​ห้า‍สิบ​หู​ที่​ขอบ​ม่าน​ใน​ชุด​ที่​สอง ให้​หู​ม่าน​เหล่า‍นี้​อยู่​ตรง‍ข้าม​กัน​และ​กัน </span><span class="v1_26_6"><sup id="Exod.26.6" class="v1_26_6">6</sup>จง​ทำ​ขอ​ทอง‍คำ​ห้า‍สิบ​ขอ และ​จง​ใช้​ขอ​เหล่า‍นั้น​เกี่ยว​ม่าน​ทั้ง‍สอง​ชุด เพื่อ​ให้​เป็น​พลับ‌พลา​เดียว‍กัน</span></p>
  <p class="p"><span class="v1_26_7"><sup id="Exod.26.7" class="v1_26_7">7</sup>“และ​เจ้า​จง​ทำ​ม่าน​อีก​สิบ‍เอ็ด​ผืน​ด้วย​ขน​แพะ​สำหรับ​เป็น​เต็นท์​คลุม​พลับ‌พลา </span><span class="v1_26_8"><sup id="Exod.26.8" class="v1_26_8">8</sup>ม่าน​ผืน​หนึ่ง​ยาว 13 เมตร กว้าง 2 เมตร ทั้ง​สิบ‍เอ็ด​ผืน​ให้​ขนาด​เท่า​กัน </span><span class="v1_26_9"><sup id="Exod.26.9" class="v1_26_9">9</sup>ม่าน​ห้า​ผืน​ให้​เกี่ยว‍ติด‍กัน​ต่าง‍หาก และ​ม่าน​อีก​หก​ผืน​ให้​เกี่ยว‍ติด‍กัน​ต่าง‍หาก​เช่น‍กัน และ​จง​พับ​ม่าน​ผืน​ที่​หก​นั้น​สอง​ทบ ให้​ห้อย​ซ้อน​ลง‍มา​ข้าง‍หน้า​เต็นท์ </span><span class="v1_26_10"><sup id="Exod.26.10" class="v1_26_10">10</sup>จง​ทำ​หู​ม่าน​ห้า‍สิบ​หู​ติด​กับ​ขอบ​ม่าน​ด้าน‍นอก​สุด​ชุด​ที่​หนึ่ง และ​อีก​ห้า‍สิบ​หู​ติด​กับ​ขอบ​ม่าน​ด้าน‍นอก​สุด​ชุด​ที่​สอง</span></p>
  <p class="p"><span class="v1_26_11"><sup id="Exod.26.11" class="v1_26_11">11</sup>“แล้ว​เจ้า​จง​ทำ​ขอ​ทอง‍สัม‌ฤทธิ์​ห้า‍สิบ​ขอ และ​จง​เกี่ยว​ขอ​เข้า​ที่​หู​ม่าน และ​จง​โยง​เต็นท์​ให้​ติด‍กัน​เป็น​หลัง​เดียว </span><span class="v1_26_12"><sup id="Exod.26.12" class="v1_26_12">12</sup>ม่าน​เต็นท์​ส่วน​ที่​เกิน​อยู่ คือ​ม่าน​ครึ่ง‍หนึ่ง​ที่​เหลือ​อยู่​นั้น จง​ให้​ห้อย​ลง‍มา​ด้าน‍หลัง​พลับ‌พลา </span><span class="v1_26_13"><sup id="Exod.26.13" class="v1_26_13">13</sup>ส่วน​ม่าน​คลุม​พลับ‌พลา​ซึ่ง​ยาว​เกิน‍ไป​ข้าง​ละ​ครึ่ง​เมตร​นั้น ให้​ห้อย​ลง‍มา​ข้างๆ พลับ‌พลา​ทั้ง​ข้าง‍นี้​และ​ข้าง‍โน้น สำหรับ​ใช้​กำ‌บัง </span><span class="v1_26_14"><sup id="Exod.26.14" class="v1_26_14">14</sup>เจ้า​จง​ทำ​ผ้า‍คลุม‍เต็นท์​ด้วย​หนัง​แกะ​ตัว‍ผู้​ย้อม​สี‍แดง และ​คลุม​ด้วย​หนัง​อย่าง​ดี ​อีก‍ชั้น‍หนึ่ง</span></p>
  <h3 class="s">กรอบ‍ไม้</h3>
  <p class="p"><span class="v1_26_15"><sup id="Exod.26.15" class="v1_26_15">15</sup>“เจ้า​จง​ทำ​กรอบ‍ไม้​สำหรับ​พลับ‌พลา​นั้น​จาก​ไม้​กระ‌ถิน‍เทศ​ที่​ตั้ง‍ตรง </span><span class="v1_26_16"><sup id="Exod.26.16" class="v1_26_16">16</sup>กรอบ‍ไม้​นั้น​ให้​ยาว 4 เมตร กว้าง 66 เซนติ‌เมตร </span><span class="v1_26_17"><sup id="Exod.26.17" class="v1_26_17">17</sup>ให้​กรอบ‍ไม้​แต่​ละ​อัน​มี​สอง​เดือย​เพื่อ​ให้​ยึด‍ติด‍กัน‍และ‍กัน และ​เจ้า​จง​ทำ​กรอบ‍ไม้​ทุก​อัน​ของ​พลับ‌พลา​อย่าง​นั้น </span><span class="v1_26_18"><sup id="Exod.26.18" class="v1_26_18">18</sup>เจ้า​จง​ทำ​กรอบ‍ไม้​สำหรับ​พลับ‌พลา​ดัง‍นี้ ด้าน‍ใต้​ให้​ทำ​ยี่‍สิบ​อัน </span><span class="v1_26_19"><sup id="Exod.26.19" class="v1_26_19">19</sup>จง​ทำ​ฐาน​รอง‍รับ​เดือย​ด้วย​เงิน​จำ‌นวน​สี่‍สิบ​ฐาน​ใต้​กรอบ‍ไม้​ยี่‍สิบ​อัน ใต้​กรอบ‍ไม้​อัน​หนึ่ง​ให้​มี​ฐาน​รอง‍รับ​เดือย​สอง​ฐาน สำหรับ​สวม​เดือย​สอง​อัน </span><span class="v1_26_20"><sup id="Exod.26.20" class="v1_26_20">20</sup>ด้าน​ที่​สอง​ของ​พลับ‌พลา​ข้าง​ทิศ​เหนือ​นั้น ให้​ใช้​กรอบ‍ไม้​ยี่‍สิบ​อัน </span><span class="v1_26_21"><sup id="Exod.26.21" class="v1_26_21">21</sup>และ​ฐาน‍เงิน​รอง‍รับ​เดือย​สี่‍สิบ​ฐาน ใต้​กรอบ‍ไม้​แต่​ละ​อัน​จะ​มี​ฐาน​รอง‍รับ​เดือย​สอง​ฐาน </span><span class="v1_26_22"><sup id="Exod.26.22" class="v1_26_22">22</sup>ส่วน​ด้าน‍หลัง​ของ​พลับ‌พลา​ข้าง​ทิศ​ตะ‌วัน‍ตก เจ้า​จง​ทำ​กรอบ‍ไม้​หก​อัน </span><span class="v1_26_23"><sup id="Exod.26.23" class="v1_26_23">23</sup>และ​ทำ​อีก​สอง​อัน​สำหรับ​มุม​พลับ‌พลา​ด้าน‍หลัง </span><span class="v1_26_24"><sup id="Exod.26.24" class="v1_26_24">24</sup>ข้าง‍ล่าง​ของ​กรอบ​ให้​จับ​เป็น​คู่ๆ โดย​ตอน‍บน​ยอด​ให้​ติด‍กัน ​ที่​ห่วง​แรก ทั้ง‍สอง​แห่ง​ให้​ทำ​เช่น‍เดียว‍กัน ก็​จะ​ทำ​ให้​เกิด​มุม​สอง​มุม </span><span class="v1_26_25"><sup id="Exod.26.25" class="v1_26_25">25</sup>ดัง‍นั้น​จะ​มี​กรอบ‍ไม้​แปด​อัน​พร้อม​กับ​ฐาน‍เงิน​รอง‍รับ​เดือย​สิบ‍หก​ฐาน ใต้​กรอบ‍ไม้​แต่​ละ​อัน​มี​ฐาน​รอง‍รับ​อยู่​สอง​ฐาน</span></p>
  <p class="p"><span class="v1_26_26"><sup id="Exod.26.26" class="v1_26_26">26</sup>“เจ้า​จง​ทำ​กลอน​ห้า​อัน​จาก​ไม้​กระ‌ถิน‍เทศ​สำหรับ​กรอบ‍ไม้​ฝา​พลับ‌พลา​ด้าน​หนึ่ง </span><span class="v1_26_27"><sup id="Exod.26.27" class="v1_26_27">27</sup>และ​อีก​ห้า​อัน​สำหรับ​กรอบ‍ไม้​ฝา​พลับ‌พลา​อีก​ด้าน​หนึ่ง และ​สุด‍ท้าย​อีก​ห้า​อัน​สำหรับ​กรอบ‍ไม้​ฝา​พลับ‌พลา​ด้าน‍หลัง คือ​ด้าน‍ตะ‌วัน‍ตก </span><span class="v1_26_28"><sup id="Exod.26.28" class="v1_26_28">28</sup>กลอน​อัน​กลาง​ซึ่ง​อยู่​ตอน‍กลาง​ของ​กรอบ‍ไม้​นั้น​ให้​ร้อย‍ติด‍กัน​จาก​ปลาย​ด้าน​หนึ่ง​ถึง​ปลาย​อีก​ด้าน​หนึ่ง </span><span class="v1_26_29"><sup id="Exod.26.29" class="v1_26_29">29</sup>เจ้า​จง​หุ้ม​กรอบ‍ไม้​เหล่า‍นั้น​ด้วย​ทอง‍คำ และ​ทำ​ห่วง​ทอง‍คำ​สำหรับ​ร้อย​กลอน และ​เจ้า​จง​หุ้ม​กลอน​เหล่า‍นั้น​ด้วย​ทอง‍คำ </span><span class="v1_26_30"><sup id="Exod.26.30" class="v1_26_30">30</sup>และ​เจ้า​จง​ตั้ง​พลับ‌พลา​นั้น​ตาม​รูป‍แบบ​ที่​เรา​แจ้ง​แก่​เจ้า​แล้ว​บน​ภูเขา</span></p>
  <h3 class="s">ม่าน</h3>
  <p class="p"><span class="v1_26_31"><sup id="Exod.26.31" class="v1_26_31">31</sup>“จง​ทำ​ม่าน​ผืน​หนึ่ง ทอ​ด้วย​ด้าย‍สี‍ฟ้า สี‍ม่วง สี‍แดง‍เข้ม และ​ด้วย​ผ้า‍ป่าน‍เนื้อ‍ดี เจ้า​จง​ปัก​ภาพ​เค‌รูบ​ที่​ออก‍แบบ​ไว้​ที่​ม่าน​นั้น  </span><span class="v1_26_32"><sup id="Exod.26.32" class="v1_26_32">32</sup>และ​เจ้า​จง​แขวน​ม่าน​นั้น​ด้วย​ขอ​ทอง‍คำ​ไว้​ที่​เสา​ไม้​กระ‌ถิน‍เทศ​สี่​เสา​ที่​หุ้ม​ด้วย​ทอง‍คำ และ​ที่​ตั้ง​อยู่​บน​ฐาน‍เงิน​สี่​ฐาน </span><span class="v1_26_33"><sup id="Exod.26.33" class="v1_26_33">33</sup>และ​เจ้า​จง​แขวน​ม่าน​นั้น​ไว้​กับ​ขอ​สำหรับ​เกี่ยว​ม่าน แล้ว​เอา​หีบ‍แห่ง‍สักขี‍พยาน​เข้า‍มา​ไว้​ข้าง‍ใน​หลัง​ม่าน และ​ม่าน​นั้น​จะ​แบ่ง​พลับ‌พลา​เป็น​สอง​ส่วน​คือ วิสุทธิ‍สถาน​กับ​อภิ‌สุทธิ‌สถาน  </span><span class="v1_26_34"><sup id="Exod.26.34" class="v1_26_34">34</sup>และ​เจ้า​จง​ตั้ง​พระ‍ที่‍นั่ง‍กรุณา​นั้น​ไว้​บน​หีบ‍แห่ง‍สักขี‍พยาน​ใน​อภิ‌สุทธิ‌สถาน </span><span class="v1_26_35"><sup id="Exod.26.35" class="v1_26_35">35</sup>และ​เจ้า​จง​ตั้ง​โต๊ะ​ขนม‍ปัง​เฉพาะ‍พระ‍พักตร์​ไว้​ข้าง‍นอก‍ม่าน และ​จง​ตั้ง​คัน‍ประ‌ทีป​ไว้​ตรง‍ข้าม​กับ​โต๊ะ​นั้น​ทาง​ด้าน‍ใต้​ของ​พลับ‌พลา เจ้า​จง​ตั้ง​โต๊ะ​ไว้​ทาง​ด้าน‍เหนือ</span></p>
  <p class="p"><span class="v1_26_36"><sup id="Exod.26.36" class="v1_26_36">36</sup>“เจ้า​จง​ทำ​ม่าน‍บัง‍ตา​ที่​ประตู​เต็นท์​นั้น​ด้วย​ด้าย‍สี‍ฟ้า สี‍ม่วง สี‍แดง‍เข้ม และ​ด้วย​ผ้า‍ป่าน‍เนื้อ‍ดี ตก‍แต่ง​ด้วย​งาน​ปัก </span><span class="v1_26_37"><sup id="Exod.26.37" class="v1_26_37">37</sup>และ​จง​ทำ​เสา​ห้า​ต้น​จาก​ไม้​กระ‌ถิน‍เทศ​สำหรับ​ติด​ม่าน‍บัง‍ตา​ที่​ประตู แล้ว​จง​หุ้ม​เสา​เหล่า‍นั้น​ด้วย​ทอง‍คำ ส่วน​ขอ​สำหรับ​แขวน​ที่​เสา​นั้นๆ จง​ทำ​ด้วย​ทอง‍คำ แล้ว​จง​หล่อ​ฐาน‍ทอง‍สัม‌ฤทธิ์​ห้า​ฐาน​สำหรับ​รอง‍รับ​เสา​นั้น</span></p>
</div>
<h2 id="Exod.27">อพยพ 27</h2>
<div class="chapter">
  <h3 class="s">แท่น‍บูชา</h3>
  <p class="p"><span class="v1_27_1"><sup id="Exod.27.1" class="v1_27_1">1</sup>“เจ้า​จง​ทำ​แท่น‍บูชา​จาก​ไม้​กระ‌ถิน‍เทศ​ยาว 2.2 เมตร กว้าง 2.2 เมตร ให้​เป็น​สี่‍เหลี่ยม‍จัตุ‌รัส​สูง 1.3 เมตร </span><span class="v1_27_2"><sup id="Exod.27.2" class="v1_27_2">2</sup>จง​ทำ​เชิง‍งอน​สี่​มุม​บน​แท่น​ให้​เป็น​เนื้อ​เดียว​กับ​แท่น และ​จง​หุ้ม​แท่น​ด้วย​ทอง‍สัม‌ฤทธิ์ </span><span class="v1_27_3"><sup id="Exod.27.3" class="v1_27_3">3</sup>เจ้า​จง​ทำ​หม้อ​สำหรับ​ใส่​ขี้‍เถ้า จง​ทำ​พลั่ว อ่าง สาม‍ง่าม​และ​ถาด​รอง​ไฟ คือ​เครื่อง‍ใช้​ทุก‍อย่าง​สำหรับ​แท่น เจ้า​จง​ทำ​ด้วย​ทอง‍สัม‌ฤทธิ์ </span><span class="v1_27_4"><sup id="Exod.27.4" class="v1_27_4">4</sup>แล้ว​เจ้า​จง​ทำ​ตะ‌แกรง​ทอง‍สัม‌ฤทธิ์​สำหรับ​แท่น​นั้น และ​ทำ​ห่วง​ทอง‍สัม‌ฤทธิ์​ติด​ทั้ง​สี่​มุม​ของ​ตะ‌แกรง​นั้น </span><span class="v1_27_5"><sup id="Exod.27.5" class="v1_27_5">5</sup>และ​เจ้า​จง​ให้​ตะ‌แกรง​นั้น​อยู่​ใต้​ขอบ​ใน รอบ​แท่น‍บูชา และ​ให้​ยื่น‍ลง‍มา​จน‍ถึง​ประ‌มาณ​กึ่ง‍กลาง​ของ​แท่น </span><span class="v1_27_6"><sup id="Exod.27.6" class="v1_27_6">6</sup>และ​เจ้า​จง​ทำ​ไม้‍คาน​สำหรับ​หาม​แท่น‍บูชา​จาก​ไม้​กระ‌ถิน‍เทศ และ​หุ้ม​ด้วย​ทอง‍สัม‌ฤทธิ์ </span><span class="v1_27_7"><sup id="Exod.27.7" class="v1_27_7">7</sup>ไม้‍คาน​นั้น​ให้​สอด​ใน​ห่วง เพื่อ​ไม้‍คาน​จะ​อยู่​ข้าง​แท่น‍บูชา​ข้าง​ละ​อัน​เวลา​หาม </span><span class="v1_27_8"><sup id="Exod.27.8" class="v1_27_8">8</sup>จง​ทำ​แท่น​นั้น​ด้วย​ไม้‍กระ‌ดาน​แต่​ข้าง‍ใน​แท่น​ให้​กลวง​ตาม​แบบ​ที่​แจ้ง​แก่​เจ้า​แล้ว​ที่​ภูเขา จง​ให้​พวก‍เขา​ทำ​อย่าง​นั้น</span></p>
  <h3 class="s">ลาน​พลับ‌พลา</h3>
  <p class="p"><span class="v1_27_9"><sup id="Exod.27.9" class="v1_27_9">9</sup>“เจ้า​จง​สร้าง​ลาน​พลับ‌พลา โดย​ด้าน‍ใต้​มี​ผ้า‍บัง​ทำ​ด้วย​ผ้า‍ป่าน‍เนื้อ‍ดี​ยาว 44 เมตร </span><span class="v1_27_10"><sup id="Exod.27.10" class="v1_27_10">10</sup>ให้​มี​เสา​ยี่‍สิบ​ต้น​กับ​ฐาน‍ทอง‍สัม‌ฤทธิ์​รอง‍รับ​เสา​ยี่‍สิบ​ฐาน ส่วน​ขอ​ติด​เสา​และ​ราว​ยึด​เสา​นั้น ให้​ทำ​ด้วย​เงิน </span><span class="v1_27_11"><sup id="Exod.27.11" class="v1_27_11">11</sup>ทำ‌นอง‍เดียว‍กัน ด้าน‍เหนือ​ให้​มี​ผ้า‍บัง​ยาว 44 เมตร กับ​เสา​ยี่‍สิบ​ต้น และ​ฐาน‍ทอง‍สัม‌ฤทธิ์​ยี่‍สิบ​ฐาน ขอ​และ​ราว​ยึด​เสา​นั้น​ให้​ทำ​ด้วย​เงิน </span><span class="v1_27_12"><sup id="Exod.27.12" class="v1_27_12">12</sup>ตาม​ส่วน​กว้าง​ของ​ลาน​ด้าน‍ตะ‌วัน‍ตก ให้​มี​ผ้า‍บัง​ยาว 22 เมตร กับ​เสา​สิบ​ต้น และ​ฐาน​รอง‍รับ​เสา​สิบ​ฐาน </span><span class="v1_27_13"><sup id="Exod.27.13" class="v1_27_13">13</sup>ส่วน​กว้าง​ของ​ลาน​ด้าน‍ตะ‌วัน‍ออก ให้​ยาว 22 เมตร </span><span class="v1_27_14"><sup id="Exod.27.14" class="v1_27_14">14</sup>ผ้า‍บัง​ด้าน‍ริม‍ประตู​ข้าง‍หนึ่ง​ให้​ยาว 6.6 เมตร มี​เสา​สาม​ต้น และ​ฐาน​รอง‍รับ​เสา​สาม​ฐาน </span><span class="v1_27_15"><sup id="Exod.27.15" class="v1_27_15">15</sup>อีก​ข้าง‍หนึ่ง​ให้​มี​ผ้า‍บัง​ยาว 6.6 เมตร มี​เสา​สาม​ต้น และ​ฐาน​รอง‍รับ​เสา​สาม​ฐาน </span><span class="v1_27_16"><sup id="Exod.27.16" class="v1_27_16">16</sup>ให้​มี​ม่าน‍บัง‍ตา​ที่​ประตู​ของ​ลาน​ยาว 9 เมตร ทำ​ด้วย​ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี ตก‍แต่ง​ด้วย​งาน​ปัก กับ​เสา​สี่​ต้น​และ​ฐาน​รอง‍รับ​เสา​สี่​ฐาน </span><span class="v1_27_17"><sup id="Exod.27.17" class="v1_27_17">17</sup>เสา​ทั้ง‍หมด​ที่​ล้อม‍รอบ​ลาน​นั้น ให้​มี​ราว​ทำ​ด้วย​เงิน​สำหรับ​ยึด​เสา​ให้​ติด‍ต่อ​กัน และ​ให้​ทำ​ขอ​ติด​เสา​สำหรับ​ยึด​ผ้า‍บัง​ด้วย​เงิน ส่วน​ฐาน​รอง‍รับ​เสา​นั้น​ทำ​ด้วย​ทอง‍สัม‌ฤทธิ์ </span><span class="v1_27_18"><sup id="Exod.27.18" class="v1_27_18">18</sup>ความ​ยาว​ของ​ลาน​นั้น​เท่า‍กับ 44 เมตร ความ​กว้าง 22 เมตร ความ​สูง 2.2 เมตร กั้น​ด้วย​ผ้า‍ป่าน‍เนื้อ‍ดี และ​มี​ฐาน‍ทอง‍สัม‌ฤทธิ์ </span><span class="v1_27_19"><sup id="Exod.27.19" class="v1_27_19">19</sup>เครื่อง‍ใช้‍ไม้‍สอย​ทุก​ชิ้น​ของ​พลับ‌พลา​พร้อม​ทั้ง​หลัก‍หมุด​ทุก​ตัว​ของ​พลับ‌พลา และ​หลัก‍หมุด​ทุก​ตัว​ของ​ลาน​พลับ‌พลา​นั้น ให้​ทำ​ด้วย​ทอง‍สัม‌ฤทธิ์</span></p>
  <h3 class="s">น้ำ‍มัน​สำหรับ​ตะ‌เกียง</h3>
  <p class="p"><span class="v1_27_20"><sup id="Exod.27.20" class="v1_27_20">20</sup>“เจ้า​จง​สั่ง​ชน‍ชาติ​อิสรา‌เอล​ให้​นำ​น้ำ‍มัน‍มะกอก​บริ‌สุทธิ์​ที่​สกัด​ไว้​นั้น​มา​เพื่อ​ให้​ความ​สว่าง​เพื่อ​จะ​ให้​ตะ‌เกียง​นั้น​ส่อง‍สว่าง​อยู่​เสมอ </span><span class="v1_27_21"><sup id="Exod.27.21" class="v1_27_21">21</sup>ใน​เต็นท์‍นัด‍พบ​ข้าง‍นอก‍ม่าน​ซึ่ง​อยู่​หน้า​หีบ‍แห่ง‍สักขี‍พยาน ให้​อา‌โรน​และ​บุตร​ของ​อา‌โรน​ดู‍แล​รักษา​ตะ‌เกียง​นั้น​อยู่​เฉพาะ‍พระ‍พักตร์​พระ‍ยาห์‌เวห์​ตั้ง‍แต่​เวลา​พลบ‍ค่ำ​จน​รุ่ง‍เช้า ให้​เป็น​กฎ‍เกณฑ์​เนือง‍นิตย์​ที่​ชน‍ชาติ​อิสรา‌เอล​ต้อง​ปฏิ‌บัติ​ตลอด‍ชาติ‍พันธุ์​ของ​เขา</span></p>
</div>
<h2 id="Exod.28">อพยพ 28</h2>
<div class="chapter">
  <h3 class="s">เสื้อ‍ตำ‌แหน่ง​ของ​ปุ‌โร‌หิต</h3>
  <p class="p"><span class="v1_28_1"><sup id="Exod.28.1" class="v1_28_1">1</sup>“จง​นำ​อา‌โรน​พี่‍ชาย​ของ​เจ้า กับ​บรร‌ดา​บุตร​ของ​เขา​ออก​จาก​ท่าม‍กลาง​ชน‍ชาติ​อิสรา‌เอล​ให้​มา​อยู่​ใกล้​เจ้า เพื่อ​จะ​เป็น​ปุ‌โร‌หิต​ปรน‌นิ‌บัติ​เรา คือ​ทั้ง​อา‌โรน​กับ​บรร‌ดา​บุตร​ของ​อา‌โรน​ได้​แก่​นา‌ดับ อา‌บี‌ฮู เอ‌เล‌อา‌ซาร์ และ​อิ‌ธา‌มาร์ </span><span class="v1_28_2"><sup id="Exod.28.2" class="v1_28_2">2</sup>แล้ว​จง​ทำ​เสื้อ‍ตำ‌แหน่ง​บริ‌สุทธิ์​สำหรับ​อา‌โรน​พี่‍ชาย​ของ​เจ้า​ให้​เป็น​เกียรติ​และ​ให้​สง่า‍งาม </span><span class="v1_28_3"><sup id="Exod.28.3" class="v1_28_3">3</sup>และ​เจ้า​จง​กล่าว​กับ​ช่าง‍ฝี‍มือ​ทุก‍คน ซึ่ง​เรา​ให้​พวก‍เขา​เต็ม‍เปี่ยม​ด้วย​สติ‍ปัญญา แล้ว​พวก‍เขา​จะ​ทำ​เสื้อ‍ตำ‌แหน่ง​เพื่อ​แยก​อา‌โรน​ออก​มา​ปรน‌นิ‌บัติ​เรา​ใน​ตำ‌แหน่ง​ปุ‌โร‌หิต </span><span class="v1_28_4"><sup id="Exod.28.4" class="v1_28_4">4</sup>ให้​พวก‍เขา​ทำ​เสื้อ‍ตำ‌แหน่ง​ดัง​ต่อ‍ไป‍นี้​คือ ทับ‍ทรวง เสื้อ​เอ‌โฟด เสื้อ‍คลุม เสื้อ​ยาว​กรอม​เท้า ผ้า‍มา‌ลา และ​สาย‍รัด‍เอว และ​ให้​พวก‍เขา​ทำ​เสื้อ‍ตำ‌แหน่ง​บริ‌สุทธิ์​สำหรับ​อา‌โรน​พี่‍ชาย​ของ​เจ้า​และ​บรร‌ดา​บุตร​ของ​เขา เพื่อ​จะ​ได้​เป็น​ปุ‌โร‌หิต​ปรน‌นิ‌บัติ​เรา</span></p>
  <p class="p"><span class="v1_28_5"><sup id="Exod.28.5" class="v1_28_5">5</sup>“ให้​พวก​ช่าง‍ฝี‍มือ​ใช้​ทอง‍คำ ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี</span></p>
  <h3 class="s">เสื้อ​เอ‌โฟด</h3>
  <p class="p"><span class="v1_28_6"><sup id="Exod.28.6" class="v1_28_6">6</sup>“ให้​พวก‍เขา​ทำ​เสื้อ​เอ‌โฟด​ด้วย​ทอง‍คำ ด้วย​ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี ตัด​ด้วย​ฝี‍มือ​ช่าง‍ชำนาญ‍งาน </span><span class="v1_28_7"><sup id="Exod.28.7" class="v1_28_7">7</sup>ให้​มี​แถบ​ผูก​บ่า​สอง​ชิ้น​ที่​ปลาย​สอง​ข้าง เพื่อ​ผูก​เข้า​ด้วย‍กัน </span><span class="v1_28_8"><sup id="Exod.28.8" class="v1_28_8">8</sup>สาย‍รัด‍เอว​ที่​ทอ​อย่าง​ประ‌ณีต​ของ​เอ‌โฟด ก็​ให้​ทำ​ด้วย​ฝี‍มือ​อย่าง​เดียว‍กัน และ​ใช้​วัสดุ​อย่าง​เดียว​กับ​เอ‌โฟด คือ​ทอง‍คำ ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี </span><span class="v1_28_9"><sup id="Exod.28.9" class="v1_28_9">9</sup>แล้ว​ให้​ใช้​โอ‌นิกซ์​สอง​แผ่น​สำหรับ​จา‌รึก​ชื่อ​เผ่า ​ของ​อิสรา‌เอล​ไว้ </span><span class="v1_28_10"><sup id="Exod.28.10" class="v1_28_10">10</sup>ที่​แก้ว​แผ่น​หนึ่ง​ให้​จา‌รึก​ชื่อ​หก​ชื่อ และ​แผ่น​ที่​สอง​ก็​ให้​จา‌รึก​ชื่อ​ที่​เหลือ​อีก​หก​ชื่อ​ตาม​ลำ‌ดับ​การ​เกิด </span><span class="v1_28_11"><sup id="Exod.28.11" class="v1_28_11">11</sup>ให้​ช่าง‍แกะ‍สลัก​จา‌รึก​ชื่อ​บรร‌ดา​บุตร​อิสรา‌เอล​ไว้​ที่​แก้ว​ทั้ง‍สอง​แผ่น​นั้น​เหมือน​อย่าง​แกะ​ตรา แล้ว​ฝัง​บน​กระ‌เปาะ​ทอง‍คำ​ซึ่ง​มี​ลวด‍ลาย‍วิจิตร </span><span class="v1_28_12"><sup id="Exod.28.12" class="v1_28_12">12</sup>แก้ว​ทั้ง‍สอง​แผ่น​นั้น​ให้​ติด​บน​บ่า​ทั้ง‍สอง​ข้าง​ของ​เสื้อ​เอ‌โฟด ให้​เป็น​ที่​ระลึก‍ถึง​บรร‌ดา​บุตร​แห่ง​อิสรา‌เอล และ​อา‌โรน​จะ​แบก​ชื่อ​เขา‍ทั้ง‍หลาย​ไว้​บน​บ่า​ทั้ง‍สอง​ข้าง เฉพาะ‍พระ‍พักตร์​พระ‍ยาห์‌เวห์​เพื่อ​เป็น​ที่​ระลึก </span><span class="v1_28_13"><sup id="Exod.28.13" class="v1_28_13">13</sup>เจ้า​จง​ทำ​กระ‌เปาะ​ทอง‍คำ​มี​ลวด‍ลาย‍วิจิตร </span><span class="v1_28_14"><sup id="Exod.28.14" class="v1_28_14">14</sup>กับ​ทำ​สร้อย​สอง​เส้น​ด้วย​ทอง‍คำ​บริ‌สุทธิ์ เป็น​สร้อย​ถัก​เกลียว แล้ว​ติด​ที่​กระ‌เปาะ​นั้น</span></p>
  <h3 class="s">ทับ‍ทรวง</h3>
  <p class="p"><span class="v1_28_15"><sup id="Exod.28.15" class="v1_28_15">15</sup>“และ​เจ้า​จง​ทำ​ทับ‍ทรวง​สำหรับ​ค้น‍หา​พระ‍ทัย​พระ‍เจ้า  ด้วย​ฝี‍มือ​ช่าง‍ชำนาญ‍งาน​เหมือน​ทำ​เอ‌โฟด คือ​ทำ​ด้วย​ทอง‍คำ ด้าย‍สี‍ฟ้า สี‍ม่วง สี‍แดง‍เข้ม​และ​ผ้า‍ป่าน‍เนื้อ‍ดี </span><span class="v1_28_16"><sup id="Exod.28.16" class="v1_28_16">16</sup>และ​ให้​ทำ​เป็น​รูป​สี่‍เหลี่ยม‍จัตุ‌รัส พับ​ทบ​กลาง​ยาว 22 เซนติ‌เมตร กว้าง 22 เซนติ‌เมตร </span><span class="v1_28_17"><sup id="Exod.28.17" class="v1_28_17">17</sup>จง​ฝัง​อัญมณี​เป็น​สี่​แถว​บน​ทับ‍ทรวง​นั้น แถว​ที่​หนึ่ง​ฝัง​คาร์‌เน‌เลียน เพอ‌ริ‌โด และ​มรกต </span><span class="v1_28_18"><sup id="Exod.28.18" class="v1_28_18">18</sup>แถว​ที่​สอง​ฝัง​เทอร์‌คอยซ์ ไพลิน และ​เพชร </span><span class="v1_28_19"><sup id="Exod.28.19" class="v1_28_19">19</sup>แถว​ที่​สาม​ฝัง​เพทาย โมรา และ​แอ‌เม‌ทิสต์ </span><span class="v1_28_20"><sup id="Exod.28.20" class="v1_28_20">20</sup>แถว​ที่​สี่​ฝัง​เบ‌ริล โอ‌นิกซ์ และ​แจส‌เพอร์ อัญมณี​ทั้ง‍หมด​นี้​ให้​ฝัง​ใน​ลวด‍ลาย​อัน​ละ‌เอียด​ที่​ทำ​ด้วย​ทอง‍คำ </span><span class="v1_28_21"><sup id="Exod.28.21" class="v1_28_21">21</sup>อัญมณี​ทั้ง​สิบ‍สอง​อย่าง‍นี้​ให้​จา‌รึก​ชื่อ​แต่​ละ​ชื่อ​ของ​บรร‌ดา​บุตร​อิสรา‌เอล​ไว้​เหมือน​แกะ​ตรา ตาม​ลำ‌ดับ​สิบ‍สอง​เผ่า </span><span class="v1_28_22"><sup id="Exod.28.22" class="v1_28_22">22</sup>และ​เจ้า​จง​ทำ​สร้อย​ถัก​เกลียว​ด้วย​ทอง‍คำ​บริ‌สุทธิ์​สำหรับ​ทับ‍ทรวง </span><span class="v1_28_23"><sup id="Exod.28.23" class="v1_28_23">23</sup>และ​เจ้า​จง​ทำ​ห่วง​ทอง‍คำ​สอง​ห่วง​ติด​ที่​มุม​บน​ทั้ง‍สอง​ของ​ทับ‍ทรวง </span><span class="v1_28_24"><sup id="Exod.28.24" class="v1_28_24">24</sup>ส่วน​สร้อย​ทอง‍คำ​สอง​สาย​นั้น ให้​เกี่ยว​ที่​ห่วง​สอง​ห่วง​ตรง​มุม​ทับ‍ทรวง </span><span class="v1_28_25"><sup id="Exod.28.25" class="v1_28_25">25</sup>และ​ปลาย​สร้อย​ทั้ง‍สอง​ข้าง ให้​ติด​กับ​กระ‌เปาะ​ที่​มี​ลวด‍ลาย‍วิจิตร​ทั้ง‍สอง และ​ให้​ติด​ไว้​ข้าง‍หน้า​ที่​แถบ​ยึด​เอ‌โฟด​บน​บ่า​ทั้ง‍สอง​ข้าง </span><span class="v1_28_26"><sup id="Exod.28.26" class="v1_28_26">26</sup>จง​ทำ​ห่วง​ทอง‍คำ​สอง​ห่วง ติด​ที่​มุม​ล่าง​ทั้ง‍สอง​ข้าง​ของ​ทับ‍ทรวง​ข้าง‍ใน​ที่​ติด​เอ‌โฟด </span><span class="v1_28_27"><sup id="Exod.28.27" class="v1_28_27">27</sup>จง​ทำ​ห่วง​ทอง‍คำ​อีก​สอง​ห่วง​ใส่​ใต้​แถบ​ที่​ผูก​บ่า​ทั้ง‍สอง​ข้าง​ของ​เอ‌โฟด​เหนือ​สาย‍รัด‍เอว​ซึ่ง​ทอ​อย่าง​ประ‌ณีต </span><span class="v1_28_28"><sup id="Exod.28.28" class="v1_28_28">28</sup>ให้​ผูก​ทับ‍ทรวง​นั้น​ติด​กับ​เสื้อ​เอ‌โฟด​ด้วย โดย​ใช้​ด้าย​ถัก​สี‍ฟ้า​ร้อย​ผูก​ที่​ห่วง ให้​ทับ‍ทรวง​ทับ​สาย‍รัด‍เอว​ที่​ทำ​ด้วย​ฝี‍มือ​ประ‌ณีต​ของ​เสื้อ​เอ‌โฟด​เพื่อ​ไม่‍ให้​ทับ‍ทรวง​หลุด​ไป​จาก​เสื้อ​เอ‌โฟด </span><span class="v1_28_29"><sup id="Exod.28.29" class="v1_28_29">29</sup>อา‌โรน​จึง​จะ​มี​ชื่อ​บรร‌ดา​บุตร​ของ​อิสรา‌เอล​จา‌รึก​ไว้​ที่​ทับ‍ทรวง​สำหรับ​ค้น‍หา​พระ‍ทัย​พระ‍เจ้า​ติด​ที่​อก​ของ​ตน ให้​เป็น​ที่​ระลึก​เฉพาะ‍พระ‍พักตร์​พระ‍ยาห์‌เวห์​เสมอ เมื่อ​เขา​เข้า​ไป​ใน​วิสุทธิ‍สถาน​นั้น </span><span class="v1_28_30"><sup id="Exod.28.30" class="v1_28_30">30</sup>จง​ใส่​อู‌ริม​และ​ทูม‌มิม ​ไว้​ใน​ทับ‍ทรวง​สำหรับ​ค้น‍หา​พระ‍ทัย​พระ‍เจ้า และ​ของ​สอง​สิ่ง‍นี้​จะ​อยู่​ที่​หัว‍ใจ​ของ​อา‌โรน​เมื่อ​เข้า‍เฝ้า​พระ‍ยาห์‌เวห์ อา‌โรน​จะ​รับ​ภาระ​การ​พิพาก‌ษา​ชน‍ชาติ​อิสรา‌เอล​ไว้​ที่​หัว‍ใจ​ของ​ตน​เฉพาะ‍พระ‍พักตร์​พระ‍ยาห์‌เวห์​เสมอ</span></p>
  <h3 class="s">เสื้อ‍ตำ‌แหน่ง​อื่นๆ ของ​ปุ‌โร‌หิต</h3>
  <p class="p"><span class="v1_28_31"><sup id="Exod.28.31" class="v1_28_31">31</sup>“เจ้า​จง​ทำ​เสื้อ‍คลุม​ให้​เข้า​ชุด​กับ​เอ‌โฟด​ด้วย​ผ้า​สี‍ฟ้า​ล้วน </span><span class="v1_28_32"><sup id="Exod.28.32" class="v1_28_32">32</sup>ให้​ทำ​ช่อง​คอ​กลาง​ผืน​เสื้อ แล้ว​ขลิบ​รอบ​คอ​ด้วย​ผ้า‍ทอ เช่น​เดียว​กับ​คอ​เสื้อ​ทหาร ​เพื่อ​จะ​ไม่‍ให้​ขาด </span><span class="v1_28_33"><sup id="Exod.28.33" class="v1_28_33">33</sup>ที่​ชาย‍ล่าง​ของ​เสื้อ‍คลุม​ให้​ปัก​รูป​ทับ‌ทิม​ด้วย​ด้าย‍สี‍ฟ้า สี‍ม่วง สี‍แดง‍เข้ม​รอบ​ชาย‍เสื้อ และ​ติด​ลูก‍พรวน​ทอง‍คำ​โดย​รอบ​สลับ​กับ​ผล​ทับ‌ทิม </span><span class="v1_28_34"><sup id="Exod.28.34" class="v1_28_34">34</sup>ลูก‍พรวน​ทอง‍คำ​ลูก​หนึ่ง ผล​ทับ‌ทิม​ผล​หนึ่ง ลูก‍พรวน​ทอง‍คำ​อีก​ลูก​หนึ่ง ผล​ทับ‌ทิม​อีก​ผล​หนึ่ง รอบ​ชาย‍ล่าง​ของ​เสื้อ‍คลุม </span><span class="v1_28_35"><sup id="Exod.28.35" class="v1_28_35">35</sup>อา‌โรน​จะ​สวม​เสื้อ‍คลุม​ตัว​นั้น​เมื่อ​ทำ​งาน​ปรน‌นิ‌บัติ และ​จะ​ได้‍ยิน​เสียง​ลูก‍พรวน​เมื่อ​เข้า‍เฝ้า​พระ‍ยาห์‌เวห์​ใน​วิสุทธิ‍สถาน และ​เมื่อ​เดิน​ออก​มา เพื่อ​เขา​จะ​ไม่​ตาย</span></p>
  <p class="p"><span class="v1_28_36"><sup id="Exod.28.36" class="v1_28_36">36</sup>“เจ้า​จง​ทำ​แผ่น​ทอง‍คำ​บริ‌สุทธิ์  จา‌รึก​คำ​ว่า ‘บริ‌สุทธิ์​แด่​พระ‍ยาห์‌เวห์’ ไว้​เหมือน​อย่าง​แกะ​ตรา </span><span class="v1_28_37"><sup id="Exod.28.37" class="v1_28_37">37</sup>และ​เจ้า​จง​เอา​ด้าย​ถัก​สี‍ฟ้า​ผูก​แผ่น​ทอง‍คำ​นั้น​ไว้​บน​ผ้า‍มา‌ลา​ให้​อยู่​ที่​ข้าง‍หน้า​ผ้า‍มา‌ลา </span><span class="v1_28_38"><sup id="Exod.28.38" class="v1_28_38">38</sup>แผ่น​ทอง‍คำ​นั้น​จะ​อยู่​ที่​หน้า‍ผาก​ของ​อา‌โรน และ​อา‌โรน​จะ​รับ​ความ​ผิด​ใดๆ ที่​คน​อิสรา‌เอล​ทำ​เมื่อ​ถวาย​ของ​บูชา​อัน​บริ‌สุทธิ์ และ​แผ่น​ทอง‍คำ​นั้น​ให้​อยู่​ที่​หน้า‍ผาก​ของ​อา‌โรน​เสมอ เพื่อ​พระ‍ยาห์‌เวห์​จะ​ทรง​รับ​สิ่ง‍ของ​เหล่า‍นั้น​จาก​เขา</span></p>
  <p class="p"><span class="v1_28_39"><sup id="Exod.28.39" class="v1_28_39">39</sup>“จง​ทอ​เสื้อ​ยาว​กรอม​เท้า​ด้วย​ป่าน‍เนื้อ‍ดี ส่วน​ผ้า‍มา‌ลา​นั้น​จง​ทำ​ด้วย​ผ้า‍ป่าน‍เนื้อ‍ดี และ​สาย‍รัด‍เอว​นั้น​จง​ทำ​และ​ตก‍แต่ง​ด้วย​งาน​ปัก</span></p>
  <p class="p"><span class="v1_28_40"><sup id="Exod.28.40" class="v1_28_40">40</sup>“จง​ทำ​เสื้อ​ยาว​กรอม​เท้า สาย‍รัด‍เอว​และ​หมวก สำหรับ​บรร‌ดา​บุตร​ของ​อา‌โรน​ให้​เป็น​เกียรติ​และ​ให้​สง่า‍งาม </span><span class="v1_28_41"><sup id="Exod.28.41" class="v1_28_41">41</sup>จง​ตก‍แต่ง​อา‌โรน​พี่‍ชาย​ของ​เจ้า​และ​บุตร​ของ​เขา​ด้วย​เสื้อ‍ตำ‌แหน่ง​ของ​ปุ‌โร‌หิต แล้ว​จง​เจิม​และ​สถาปนา​อีก‍ทั้ง​ชำระ​พวก‍เขา​ให้​บริ‌สุทธิ์ เพื่อ​ให้​เขา​เป็น​ปุ‌โร‌หิต​ปรน‌นิ‌บัติ​เรา </span><span class="v1_28_42"><sup id="Exod.28.42" class="v1_28_42">42</sup>จง​ทำ​ชั้น‍ใน​ให้​เขา‍ทั้ง‍หลาย​ด้วย​ผ้า‍ป่าน​ยาว​ตั้ง‍แต่​เอว​ไป​จน‍ถึง​ต้น‍ขา​เพื่อ​จะ​ปก‍ปิด​กาย​ที่​เปลือย </span><span class="v1_28_43"><sup id="Exod.28.43" class="v1_28_43">43</sup>ให้​อา‌โรน​กับ​บุตร​ของ​เขา​สวม​เมื่อ​เข้า​ไป​ใน​เต็นท์‍นัด‍พบ และ​เมื่อ​เข้า​ใกล้​แท่น‍บูชา​เพื่อ​จะ​ปรน‌นิ‌บัติ​ใน​วิสุทธิ‍สถาน เพื่อ​ไม่‍ให้​พวก‍เขา​ทำ​บาป​และ​ต้อง​ตาย เรื่อง​นี้​ให้​เป็น​กฎ‍เกณฑ์​เนือง‍นิตย์​สำหรับ​เขา และ​เชื้อ‍สาย​ของ​เขา</span></p>
</div>
<h2 id="Exod.29">อพยพ 29</h2>
<div class="chapter">
  <h3 class="s">การ​แต่ง‍ตั้ง​ปุ‌โร‌หิต</h3>
  <p class="p"><span class="v1_29_1"><sup id="Exod.29.1" class="v1_29_1">1</sup>“ต่อ‍ไป‍นี้​คือ​สิ่ง​ที่​เจ้า​จะ​ทำ​เพื่อ​ชำระ​ตัว​พวก‍เขา​ให้​บริ‌สุทธิ์ เพื่อ​พวก‍เขา​จะ​เป็น​ปุ‌โร‌หิต​ปรน‌นิ‌บัติ​เรา คือ​จง​เอา​โค‍หนุ่ม​ตัว‍หนึ่ง​และ​แกะ​ตัว‍ผู้​สอง​ตัว​ซึ่ง​ปราศ‌จาก​ตำ‌หนิ </span><span class="v1_29_2"><sup id="Exod.29.2" class="v1_29_2">2</sup>ขนม‍ปัง‍ไร้‍เชื้อ ขนม‍ไร้‍เชื้อ​คลุก​น้ำ‍มัน และ​ขนม​แผ่น​บาง​ไร้‍เชื้อ​ทา​น้ำ‍มัน ขนม​เหล่า‍นี้​จง​ทำ​ด้วย​แป้ง​ข้าว​สาลี​อย่าง​ดี </span><span class="v1_29_3"><sup id="Exod.29.3" class="v1_29_3">3</sup>แล้ว​จง​ใส่​ขนม​เหล่า‍นี้​ไว้​ใน​กระ‌บุง​เดียว‍กัน จง​นำ​มา​พร้อม​กับ​โค​ตัว‍ผู้ และ​ลูก‍แกะ​ตัว‍ผู้​สอง​ตัว </span><span class="v1_29_4"><sup id="Exod.29.4" class="v1_29_4">4</sup>จง​นำ​อา‌โรน​และ​บรร‌ดา​บุตร​ของ​เขา​ไป​ที่​ประตู​เต็นท์‍นัด‍พบ แล้ว​จง​ชำระ​ตัว​เขา‍ทั้ง‍หลาย​ด้วย​น้ำ </span><span class="v1_29_5"><sup id="Exod.29.5" class="v1_29_5">5</sup>จง​สวม​เสื้อ‍ตำ‌แหน่ง​ของ​ปุ‌โร‌หิต​ให้​อา‌โรน คือ​เสื้อ​ยาว​กรอม​เท้า เสื้อ‍คลุม​ที่​เข้า​กับ​เอ‌โฟด เสื้อ​เอ‌โฟด​และ​ทับ‍ทรวง และ​ผูก​สาย​ของ​เอ‌โฟด​ที่​ทอ​อย่าง​ประ‌ณีต​ให้​แน่น </span><span class="v1_29_6"><sup id="Exod.29.6" class="v1_29_6">6</sup>จง​โพก​ผ้า‍มา‌ลา​ที่​ศีรษะ​ของ​อา‌โรน และ​จง​สวม​มงกุฎ​บริ‌สุทธิ์​ทับ​ผ้า‍มา‌ลา </span><span class="v1_29_7"><sup id="Exod.29.7" class="v1_29_7">7</sup>จง​เอา​น้ำ‍มัน‍เจิม​เท‍ลง​บน​ศีรษะ​ของ​เขา และ​เจิม‍ตั้ง​เขา​ไว้ </span><span class="v1_29_8"><sup id="Exod.29.8" class="v1_29_8">8</sup>จง​นำ​บรร‌ดา​บุตร‍ชาย​ของ​เขา​มา​และ​สวม​เสื้อ​ยาว​กรอม​เท้า​ให้ </span><span class="v1_29_9"><sup id="Exod.29.9" class="v1_29_9">9</sup>แล้ว​จง​คาด​เอว​อา‌โรน​และ​บรร‌ดา​บุตร​ของ​เขา​ด้วย​สาย‍รัด‍เอว และ​จง​คาด​หมวก​ให้​พวก‍เขา แล้ว​เขา​ก็​จะ​เป็น​ปุ‌โร‌หิต​ตาม​กฎ‍เกณฑ์​เนือง‍นิตย์ ดัง‍นี้​แหละ เจ้า​จง​สถาปนา​อา‌โรน​และ​บรร‌ดา​บุตร‍ชาย​ของ​เขา​ไว้</span></p>
  <p class="p"><span class="v1_29_10"><sup id="Exod.29.10" class="v1_29_10">10</sup>“เจ้า​จง​นำ​โค​ตัว‍ผู้​มา​ที่​หน้า​เต็นท์‍นัด‍พบ ให้​อา‌โรน​กับ​บรร‌ดา​บุตร​ของ​เขา​วาง​มือ​ลง​บน​หัว​โค​นั้น </span><span class="v1_29_11"><sup id="Exod.29.11" class="v1_29_11">11</sup>แล้ว​จง​ฆ่า​โค​ตัว​นั้น​เฉพาะ‍พระ‍พักตร์​พระ‍ยาห์‌เวห์​ที่​ประตู​เต็นท์‍นัด‍พบ </span><span class="v1_29_12"><sup id="Exod.29.12" class="v1_29_12">12</sup>จง​เอา​นิ้ว‍มือ​จุ่ม​เลือด​โค​นั้น ทา​ที่​เชิง‍งอน​ของ​แท่น‍บูชา​บ้าง ส่วน​เลือด​ที่​เหลือ​ทั้ง‍หมด​จง​เท​ที่​ฐาน​แท่น‍บูชา </span><span class="v1_29_13"><sup id="Exod.29.13" class="v1_29_13">13</sup>เจ้า​จง​เอา​ไขมัน​ทั้ง‍หมด​ที่​หุ้ม​เครื่อง‍ใน เอา​ไข​เหนือ​ตับ และ​เอา​ไต​ทั้ง‍คู่​กับ​ไขมัน​ที่​ติด​ไต​นั้น​มา​เผา​บน​แท่น‍บูชา </span><span class="v1_29_14"><sup id="Exod.29.14" class="v1_29_14">14</sup>แต่​เนื้อ​กับ​หนัง และ​มูล​ของ​โค​นั้น จง​เผา​ไฟ​เสีย​นอก‍ค่าย นี่​เป็น​เครื่อง‍บูชา‍ลบ‍ล้าง‍บาป</span></p>
  <p class="p"><span class="v1_29_15"><sup id="Exod.29.15" class="v1_29_15">15</sup>“เจ้า​จง​นำ​แกะ‍ผู้​ตัว‍หนึ่ง​มา แล้ว​ให้​อา‌โรน​กับ​บรร‌ดา​บุตร​ของ​เขา​วาง​มือ​บน​หัว​แกะ​นั้น </span><span class="v1_29_16"><sup id="Exod.29.16" class="v1_29_16">16</sup>แล้ว​จง​ฆ่า​แกะ​ตัว​นั้น และ​เอา​เลือด​พรม​ไป​รอบๆ แท่น </span><span class="v1_29_17"><sup id="Exod.29.17" class="v1_29_17">17</sup>จง​สับ​แกะ​ตัว​นั้น​ออก​เป็น​ท่อนๆ และ​จง​ล้าง​เครื่อง‍ใน​กับ​ขา​ของ​มัน แล้ว​วาง​ไว้​กับ​ส่วน​อื่นๆ และ​ส่วน​หัว​ของ​มัน </span><span class="v1_29_18"><sup id="Exod.29.18" class="v1_29_18">18</sup>แล้ว​จง​เผา​แกะ​ตัว​นั้น​ทั้ง​ตัว​บน​แท่น‍บูชา เป็น​เครื่อง‍บูชา‍เผา‍ทั้ง‍ตัว​ถวาย​แด่​พระ‍ยาห์‌เวห์ เป็น​กลิ่น​พอ‍พระ‍ทัย  และ​เป็น​เครื่อง‍บูชา​ด้วย​ไฟ​ถวาย​แด่​พระ‍ยาห์‌เวห์</span></p>
  <p class="p"><span class="v1_29_19"><sup id="Exod.29.19" class="v1_29_19">19</sup>“เจ้า​จง​นำ​แกะ​ตัว‍ผู้​อีก​ตัว‍หนึ่ง​มา (เป็น​แกะ​ที่​ใช้​สำหรับ​การ​สถาปนา)  แล้ว​ให้​อา‌โรน​กับ​บุตร​ของ​เขา​วาง​มือ​บน​หัว​แกะ​นั้น </span><span class="v1_29_20"><sup id="Exod.29.20" class="v1_29_20">20</sup>แล้ว​จง​ฆ่า​แกะ​ตัว​นั้น เอา​เลือด​ส่วน​หนึ่ง​ทา​ที่​ปลาย​ใบ​หู​ข้าง‍ขวา​ของ​อา‌โรน และ​ของ​บุตร‍ชาย​ของ​เขา และ​ที่​หัว‍แม่‍มือ​ข้าง‍ขวา และ​ที่​หัว‍แม่‍เท้า​ข้าง‍ขวา​ของ​พวก‍เขา แล้ว​จง​พรม‍เลือด​รอบๆ แท่น‍บูชา </span><span class="v1_29_21"><sup id="Exod.29.21" class="v1_29_21">21</sup>จง​เอา​เลือด​ที่​อยู่​บน​แท่น‍บูชา​กับ​น้ำ‍มัน‍เจิม​นั้น​ประ‌พรม​อา‌โรน​และ​เสื้อ‍ตำ‌แหน่ง​ของ​เขา จง​ประ‌พรม​บรร‌ดา​บุตร​ของ​เขา และ​เสื้อ‍ตำ‌แหน่ง​ของ​พวก‍เขา​ด้วย อา‌โรน​และ​เสื้อ‍ตำ‌แหน่ง​ของ​เขา​จะ​บริ‌สุทธิ์ รวม​ทั้ง​บุตร​ของ​เขา​และ​เสื้อ‍ตำ‌แหน่ง​ของ​พวก‍เขา​ด้วย</span></p>
  <p class="p"><span class="v1_29_22"><sup id="Exod.29.22" class="v1_29_22">22</sup>“เจ้า​จง​เอา​ไขมัน​แกะ​ตัว‍ผู้ หาง​อ้วน​ใหญ่  ไขมัน​ที่​ติด​เครื่อง‍ใน ไข​ของ​ตับ อีก‍ทั้ง​ไต​ทั้ง‍คู่​กับ​ไขมัน​ที่​ติด​อยู่ รวม​ทั้ง​โคน‍ขา​ขวา​ด้วย (เพราะ​เป็น​แกะ​ที่​ใช้​สำหรับ​การ​สถาปนา) </span><span class="v1_29_23"><sup id="Exod.29.23" class="v1_29_23">23</sup>กับ​ขนม‍ปัง​ก้อน​หนึ่ง​และ​ขนม​คลุก​น้ำ‍มัน​แผ่น​หนึ่ง และ​ขนม‍ปัง​บาง​แผ่น​หนึ่ง​จาก​กระ‌บุง​ขนม‍ปัง‍ไร้‍เชื้อ ซึ่ง​อยู่​เฉพาะ‍พระ‍พักตร์​พระ‍ยาห์‌เวห์ </span><span class="v1_29_24"><sup id="Exod.29.24" class="v1_29_24">24</sup>แล้ว​จง​วาง​ทุก‍อย่าง‍นี้​ใน​มือ​ทั้ง‍คู่​ของ​อา‌โรน​และ​ของ​บรร‌ดา​บุตร​ของ​เขา และ​จง​โบก‍ถวาย​ของ​เหล่า‍นั้น​เป็น​เครื่อง‍โบก‍ถวาย​แด่​พระ‍ยาห์‌เวห์ </span><span class="v1_29_25"><sup id="Exod.29.25" class="v1_29_25">25</sup>แล้ว​จง​รับ​สิ่ง‍เหล่า‍นี้​จาก​มือ​ของ​พวก‍เขา แล้ว​นำ​ไป​เผา​ร่วม​กับ​เครื่อง‍บูชา‍เผา‍ทั้ง‍ตัว​บน​แท่น‍บูชา เป็น​กลิ่น​ที่​พอ‍พระ‍ทัย​แด่​พระ‍ยาห์‌เวห์ เป็น​เครื่อง‍บูชา​ด้วย​ไฟ​ถวาย​แด่​พระ‍ยาห์‌เวห์</span></p>
  <p class="p"><span class="v1_29_26"><sup id="Exod.29.26" class="v1_29_26">26</sup>“จง​เอา​เนื้อ​ส่วน​อก​จาก​แกะ​ตัว‍ผู้​ซึ่ง​เป็น​แกะ​สำหรับ​สถาปนา​อา‌โรน​มา​โบก‍ถวาย​เป็น​เครื่อง‍โบก‍ถวาย​แด่​พระ‍ยาห์‌เวห์ และ​มัน​จะ​เป็น​ส่วน​แบ่ง​ของ​เจ้า </span><span class="v1_29_27"><sup id="Exod.29.27" class="v1_29_27">27</sup>และ​จง​แยก​เอา​เนื้อ​อก​ของ​แกะ​ตัว‍ผู้​ที่​โบก‍ถวาย​กับ​เนื้อ​โคน‍ขา​ที่​ถวาย ออก​จาก​แกะ​ที่​ใช้​สำหรับ​สถาปนา​ปุ‌โร‌หิต ซึ่ง​เป็น​ส่วน​ของ​อา‌โรน​และ​บุตร​ของ​เขา </span><span class="v1_29_28"><sup id="Exod.29.28" class="v1_29_28">28</sup>สิ่ง‍เหล่า‍นี้​เป็น​ส่วน​ที่​อา‌โรน​และ​บุตร​ของ​เขา​จะ​ได้​รับ​จาก​ชน‍ชาติ​อิสรา‌เอล มัน​เป็น​กฎ​เนือง‍นิตย์ เพราะ​เป็น​ส่วน​ที่​ชน‍ชาติ​อิสรา‌เอล​จะ​ให้​ปุ‌โร‌หิต​จาก​เครื่อง‍ศานติ‍บูชา คือ​จาก​เครื่อง‍ถวาย​ที่​พวก‍เขา​ถวาย​แด่​พระ‍ยาห์‌เวห์</span></p>
  <p class="p"><span class="v1_29_29"><sup id="Exod.29.29" class="v1_29_29">29</sup>“เสื้อ‍ตำ‌แหน่ง​บริ‌สุทธิ์​ของ​อา‌โรน​จะ​เป็น​ของ​เชื้อ‍สาย​ของ​เขา​สืบ‍ต่อ‍ไป ให้​พวก‍เขา​สวม​เมื่อ​รับ​การ​เจิม​และ​รับ​การ​สถาปนา </span><span class="v1_29_30"><sup id="Exod.29.30" class="v1_29_30">30</sup>จง​ให้​บุตร​ซึ่ง​จะ​เป็น​ปุ‌โร‌หิต​แทน​อา‌โรน​สวม​เสื้อ‍ตำ‌แหน่ง​นั้น​ครบ​เจ็ด​วัน ขณะ‍ที่​เขา​มา​ยัง​เต็นท์‍นัด‍พบ​เพื่อ​ปรน‌นิ‌บัติ​ใน​วิสุทธิ‍สถาน</span></p>
  <p class="p"><span class="v1_29_31"><sup id="Exod.29.31" class="v1_29_31">31</sup>“จง​เอา​เนื้อ​แกะ​ตัว‍ผู้​สำหรับ​สถาปนา​ปุ‌โร‌หิต​มา​ต้ม​ใน​สถาน​ศักดิ์‍สิทธิ์ </span><span class="v1_29_32"><sup id="Exod.29.32" class="v1_29_32">32</sup>แล้ว​ให้​อา‌โรน​กับ​บุตร​ของ​เขา​กิน​เนื้อ​แกะ​นั้น​กับ​ขนม‍ปัง​ใน​กระ‌บุง​ที่​ประตู​เต็นท์‍นัด‍พบ </span><span class="v1_29_33"><sup id="Exod.29.33" class="v1_29_33">33</sup>ให้​พวก‍เขา​กิน​ของ​ซึ่ง​นำ​มา​บูชา​ลบ​มลทิน เพื่อ​จะ​สถาปนา​และ​ชำระ​พวก‍เขา​ให้​บริ‌สุทธิ์ แต่​คน​อื่นๆ จะ​กิน​ไม่‍ได้ เพราะ​เป็น​ของ​บริ‌สุทธิ์ </span><span class="v1_29_34"><sup id="Exod.29.34" class="v1_29_34">34</sup>และ​ถ้า​เนื้อ​ที่​ใช้​ใน​พิธี​สถาปนา​ปุ‌โร‌หิต และ​ขนม‍ปัง​นั้น​ยัง​เหลือ​อยู่​จน​รุ่ง‍เช้า ก็​ให้​เผา​ไฟ​เสีย ห้าม​กิน​เพราะ​เป็น​ของ​บริ‌สุทธิ์</span></p>
  <p class="p"><span class="v1_29_35"><sup id="Exod.29.35" class="v1_29_35">35</sup>“ดัง‍นั้น จง​ทำ​กับ​อา‌โรน​และ​บุตร​ของ​เขา​ตาม​ทุก‍สิ่ง​ที่​เรา​ได้​บัญชา​เจ้า จง​ทำ​พิธี​สถาปนา​พวก‍เขา​ตลอด​เจ็ด​วัน </span><span class="v1_29_36"><sup id="Exod.29.36" class="v1_29_36">36</sup>โดย​แต่​ละ​วัน จง​นำ​โค‍ผู้​ตัว‍หนึ่ง​มา​ถวาย​เป็น​เครื่อง‍บูชา‍ลบ‍ล้าง‍บาป และ​จง​ถวาย​เครื่อง‍บูชา​ลบ​มลทิน​ของ​แท่น‍บูชา จง​เจิม​แท่น​นั้น​เพื่อ​ให้​มัน​บริ‌สุทธิ์ </span><span class="v1_29_37"><sup id="Exod.29.37" class="v1_29_37">37</sup>จง​ลบ​มลทิน​แท่น​นั้น​ทั้ง​เจ็ด​วัน และ​ชำระ​ให้​มัน​บริ‌สุทธิ์ แล้ว​แท่น​นั้น​จะ​บริ‌สุทธิ์​ที่​สุด สิ่ง‍ใดๆ ที่​ถูก‍ต้อง​แท่น​นั้น​ก็​จะ​บริ‌สุทธิ์​ด้วย</span></p>
  <h3 class="s">การ​ถวาย‍บูชา​ประ‌จำ​วัน</h3>
  <p class="p"><span class="v1_29_38"><sup id="Exod.29.38" class="v1_29_38">38</sup>“ต่อ‍ไป‍นี้​เป็น​สิ่ง​ที่​เจ้า​ต้อง​ถวาย​บน​แท่น‍บูชา​นั้น​ทุก​วัน​ตลอด‍ไป คือ​ลูก‍แกะ​สอง​ตัว อายุ​หนึ่ง​ปี </span><span class="v1_29_39"><sup id="Exod.29.39" class="v1_29_39">39</sup>จง​นำ​ลูก‍แกะ​ตัว‍หนึ่ง​มา​บูชา​เวลา​เช้า และ​อีก​ตัว‍หนึ่ง​มา​บูชา​เวลา​เย็น </span><span class="v1_29_40"><sup id="Exod.29.40" class="v1_29_40">40</sup>พร้อม​กับ​ลูก‍แกะ​ตัว​ที่​หนึ่ง​นั้น จง​ถวาย​แป้ง​อย่าง​ดี​หนึ่ง​กิโล‍กรัม เคล้า​น้ำ‍มัน​ที่​สกัด​ไว้​นั้น​หนึ่ง​ลิตร และ​เหล้า‍องุ่น​หนึ่ง​ลิตร​เป็น​เครื่อง‍ดื่ม‍บูชา </span><span class="v1_29_41"><sup id="Exod.29.41" class="v1_29_41">41</sup>จง​ถวาย​ลูก‍แกะ​อีก​ตัว‍หนึ่ง​ใน​เวลา​เย็น และ​จง​ถวาย​เครื่อง‍ธัญ‌บูชา​และ​เครื่อง‍ดื่ม‍บูชา​คู่​กัน​ด้วย เหมือน​อย่าง​ใน​เวลา​เช้า ให้​เป็น​กลิ่น​พอ‍พระ‍ทัย เป็น​เครื่อง‍บูชา​ด้วย​ไฟ​แด่​พระ‍ยาห์‌เวห์ </span><span class="v1_29_42"><sup id="Exod.29.42" class="v1_29_42">42</sup>นี่​จะ​เป็น​เครื่อง‍บูชา‍เผา‍ทั้ง‍ตัว​เสมอ​ไป ตลอด‍ชาติ‍พันธุ์​ของ​เจ้า​ที่​ประตู​เต็นท์‍นัด‍พบ​เฉพาะ‍พระ‍พักตร์​พระ‍ยาห์‌เวห์ เป็น​ที่​ที่​เรา​จะ​พบ​เจ้า‍ทั้ง‍หลาย​และ​จะ​พูด​กับ​เจ้า​ที่​นั่น </span><span class="v1_29_43"><sup id="Exod.29.43" class="v1_29_43">43</sup>เรา​จะ​พบ​กับ​ชน‍ชาติ​อิสรา‌เอล ณ ที่​นั่น และ​พลับ‌พลา​นั้น​จะ​รับ​การ​ชำระ​ให้​บริ‌สุทธิ์​ด้วย​พระ‍สิริ​ของ​เรา </span><span class="v1_29_44"><sup id="Exod.29.44" class="v1_29_44">44</sup>เรา​จะ​ชำระ​เต็นท์‍นัด‍พบ​และ​แท่น‍บูชา​ให้​บริ‌สุทธิ์ และ​เรา​จะ​ชำระ​อา‌โรน​และ​บุตร​ของ​เขา​ให้​บริ‌สุทธิ์​ด้วย เพื่อ​ให้​เป็น​ปุ‌โร‌หิต​ปรน‌นิ‌บัติ​เรา </span><span class="v1_29_45"><sup id="Exod.29.45" class="v1_29_45">45</sup>เรา​จะ​อยู่​ท่าม‍กลาง​ชน‍ชาติ​อิสรา‌เอล และ​จะ​เป็น​พระ‍เจ้า​ของ​พวก‍เขา </span><span class="v1_29_46"><sup id="Exod.29.46" class="v1_29_46">46</sup>เขา‍ทั้ง‍หลาย​จะ​รู้​ว่า เรา​คือ​ยาห์‌เวห์ พระ‍เจ้า​ของ​พวก‍เขา ผู้​ได้​นำ​พวก‍เขา​ออก​จาก​แผ่น‍ดิน​อียิปต์ เพื่อ​เรา​จะ​อยู่​ท่าม‍กลาง​เขา‍ทั้ง‍หลาย เรา​คือ​ยาห์‌เวห์ พระ‍เจ้า​ของ​พวก‍เขา</span></p>
</div>
<h2 id="Exod.30">อพยพ 30</h2>
<div class="chapter">
  <h3 class="s">แท่น​เผา​เครื่อง‍หอม</h3>
  <p class="p"><span class="v1_30_1"><sup id="Exod.30.1" class="v1_30_1">1</sup>“เจ้า​จง​สร้าง​แท่น‍บูชา​สำหรับ​เผา​เครื่อง‍หอม จง​ทำ​แท่น​นั้น​ด้วย​ไม้​กระ‌ถิน‍เทศ </span><span class="v1_30_2"><sup id="Exod.30.2" class="v1_30_2">2</sup>ให้​ยาว 45 เซนติ‌เมตร กว้าง 45 เซนติ‌เมตร เป็น​รูป​สี่‍เหลี่ยม‍จัตุ‌รัส และ​สูง 90 เซนติ‌เมตร เชิง‍งอน​ที่​มุม​แท่น​นั้น​ให้​เป็น​ไม้​ชิ้น​เดียว​กับ​แท่น </span><span class="v1_30_3"><sup id="Exod.30.3" class="v1_30_3">3</sup>และ​จง​หุ้ม​แท่น​ด้วย​ทอง‍คำ​บริ‌สุทธิ์ ทั้ง​ด้าน‍บน​และ​ด้าน‍ข้าง​ทุก​ด้าน และ​เชิง‍งอน​ด้วย และ​จง​ทำ​ขอบ​ด้วย​ทอง‍คำ​ล้อม‍รอบ​แท่น </span><span class="v1_30_4"><sup id="Exod.30.4" class="v1_30_4">4</sup>จง​ทำ​ห่วง​ทอง‍คำ​สอง​ห่วง ติด​ใต้​ขอบ​ด้าน​ละ​ห่วง​ตรง‍ข้าม‍กัน ห่วง​นั้น​สำหรับ​ใส่​ไม้‍คาน‍หาม </span><span class="v1_30_5"><sup id="Exod.30.5" class="v1_30_5">5</sup>ไม้‍คาน‍หาม​นั้น​จง​ทำ​ด้วย​ไม้​กระ‌ถิน‍เทศ​หุ้ม​ด้วย​ทอง‍คำ </span><span class="v1_30_6"><sup id="Exod.30.6" class="v1_30_6">6</sup>จง​ตั้ง​แท่น​นั้น​ไว้​นอก‍ม่าน ซึ่ง​อยู่​ใกล้​หีบ‍แห่ง‍สักขี‍พยาน​ข้าง‍หน้า​พระ‍ที่‍นั่ง‍กรุณา ซึ่ง​อยู่​เหนือ​หีบ‍แห่ง‍สักขี‍พยาน ที่​ที่​เรา​จะ​พบ​กับ​เจ้า </span><span class="v1_30_7"><sup id="Exod.30.7" class="v1_30_7">7</sup>จง​ให้​อา‌โรน​เผา​เครื่อง‍หอม​บน​แท่น​นั้น ทุกๆ เช้า​เมื่อ​เขา​ดู‍แล​ตะ‌เกียง เขา​ก็​จะ​เผา​เครื่อง‍หอม​ด้วย </span><span class="v1_30_8"><sup id="Exod.30.8" class="v1_30_8">8</sup>และ​ใน​เวลา​เย็น​เมื่อ​อา‌โรน​จุด​ตะ‌เกียง เขา​จะ​เผา​เครื่อง‍หอม​บน​แท่น​นั้น​เป็น​เครื่อง‍หอม​เสมอ​ไป​เฉพาะ‍พระ‍พักตร์​พระ‍ยาห์‌เวห์ ตลอด‍ชั่ว‍ชาติ‍พันธุ์​ของ​เจ้า </span><span class="v1_30_9"><sup id="Exod.30.9" class="v1_30_9">9</sup>แต่​ห้าม​เผา​เครื่อง‍หอม​ต้อง‍ห้าม​หรือ​เครื่อง‍บูชา‍เผา‍ทั้ง‍ตัว หรือ​เครื่อง‍ธัญ‌บูชา และ​ห้าม​เท​เครื่อง‍ดื่ม‍บูชา​บน​แท่น​นั้น </span><span class="v1_30_10"><sup id="Exod.30.10" class="v1_30_10">10</sup>ให้​อา‌โรน​ทำ​พิธี​ลบ​บาป​ที่​เชิง‍งอน​ปี​ละ​ครั้ง ให้​เขา​ลบ​มลทิน​แท่น​นั้น​ปี​ละ​ครั้ง​ด้วย​เลือด​ของ​เครื่อง‍บูชา‍ลบ‍ล้าง‍บาป​ตลอด‍ชั่ว‍ชาติ‍พันธุ์​ของ​พวก‍เจ้า แท่น​นั้น​จะ​บริ‌สุทธิ์​ที่​สุด​แด่​พระ‍ยาห์‌เวห์”</span></p>
  <h3 class="s">เงิน​ครึ่ง​เช‌เขล​สำหรับ​สถาน‍นมัส‌การ</h3>
  <p class="p"><span class="v1_30_11"><sup id="Exod.30.11" class="v1_30_11">11</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_30_12"><sup id="Exod.30.12" class="v1_30_12">12</sup>“เมื่อ​เจ้า​จะ​จด​สำ‌มะโน‌ครัว​ชน‍ชาติ​อิสรา‌เอล จง​ให้​แต่‍ละ‍คน​นำ​ค่า‍ไถ่​ชีวิต​ของ​ตน​มา​ถวาย​พระ‍ยาห์‌เวห์​เมื่อ​เจ้า​นับ​จำ‌นวน​พวก‍เขา เพื่อ​จะ​ไม่‍มี​ภัย‍พิบัติ​เกิด‍ขึ้น​ใน​พวก‍เขา​เมื่อ​เจ้า​นับ​จำ‌นวน​พวก‍เขา </span><span class="v1_30_13"><sup id="Exod.30.13" class="v1_30_13">13</sup>ทุก​คน​ที่​ขึ้น​ทะ‌เบียน‍สำ‌มะโน‌ครัว​จะ​ต้อง​ถวาย​ดัง‍นี้ คือ​เงิน​หนัก​ครึ่ง​เช‌เขล   ตาม​เช‌เขล​ของ​สถาน‍นมัส‌การ (เช‌เขล​หนึ่ง​มี​ยี่‍สิบ​เก-ราห์) ครึ่ง​เช‌เขล​เป็น​เครื่อง‍ถวาย​แด่​พระ‍ยาห์‌เวห์ </span><span class="v1_30_14"><sup id="Exod.30.14" class="v1_30_14">14</sup>ทุก​คน​ที่​ขึ้น​ทะ‌เบียน‍สำ‌มะโน‌ครัว อายุ​ยี่‍สิบ​ปี​ขึ้น​ไป ให้​นำ​ของ​มา​ถวาย​พระ‍ยาห์‌เวห์ </span><span class="v1_30_15"><sup id="Exod.30.15" class="v1_30_15">15</sup>เมื่อ​พวก‍เจ้า​นำ​ของ​มา​ถวาย​พระ‍ยาห์‌เวห์ เพื่อ​จะ​ไถ่​ชีวิต​ของ​ตน​นั้น คน​มั่ง‍มี​ก็​ห้าม​ถวาย​เกิน​ครึ่ง​เช‌เขล และ​คน​จน​ก็​ห้าม​ถวาย​น้อย​กว่า​นั้น </span><span class="v1_30_16"><sup id="Exod.30.16" class="v1_30_16">16</sup>จง​เก็บ​เงิน​ค่า‍ไถ่​จาก​ชน‍ชาติ​อิสรา‌เอล และ​ใช้​จ่าย​ใน​งาน​ของ​เต็นท์‍นัด‍พบ เพื่อ​พระ‍ยาห์‌เวห์​จะ​ทรง​ระลึก‍ถึง​ชน‍ชาติ​อิสรา‌เอล​สำหรับ​การ​ไถ่​ชีวิต​พวก‍เจ้า”</span></p>
  <h3 class="s">อ่าง​ทอง‍สัม‌ฤทธิ์</h3>
  <p class="p"><span class="v1_30_17"><sup id="Exod.30.17" class="v1_30_17">17</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_30_18"><sup id="Exod.30.18" class="v1_30_18">18</sup>“เจ้า​จง​ทำ​อ่าง​และ​ฐาน​รอง​อ่าง​ด้วย​ทอง‍สัม‌ฤทธิ์  สำหรับ​ล้าง‍ชำระ จง​ตั้ง​อ่าง​นั้น​ไว้​ระหว่าง​เต็นท์‍นัด‍พบ​และ​แท่น‍บูชา แล้ว​จง​ตัก‍น้ำ​ใส่​อ่าง​นั้น </span><span class="v1_30_19"><sup id="Exod.30.19" class="v1_30_19">19</sup>ให้​อา‌โรน​และ​บุตร‍ชาย​ของ​เขา​ใช้​ล้าง‍มือ​และ​เท้า </span><span class="v1_30_20"><sup id="Exod.30.20" class="v1_30_20">20</sup>เมื่อ​พวก‍เขา​จะ​เข้า​ไป​ใน​เต็นท์‍นัด‍พบ หรือ​เข้า‍มา​ใกล้​แท่น‍บูชา​เพื่อ​ปรน‌นิ‌บัติ โดย​ถวาย​เครื่อง‍บูชา​ด้วย​ไฟ​แด่​พระ‍ยาห์‌เวห์ เขา​ต้อง​ชำระ​ด้วย​น้ำ​เพื่อ​จะ​ไม่​ตาย </span><span class="v1_30_21"><sup id="Exod.30.21" class="v1_30_21">21</sup>จง​ให้​พวก‍เขา​ล้าง‍มือ​และ​เท้า​เพื่อ​จะ​ไม่​ตาย และ​นี่​จะ​เป็น​กฎ‍เกณฑ์​เนือง‍นิตย์​สำหรับ​พวก‍เขา คือ​สำหรับ​อา‌โรน​และ​เชื้อ‍สาย​ของ​เขา​ตลอด‍ชั่ว‍ชาติ‍พันธุ์​ของ​พวก‍เขา”</span></p>
  <h3 class="s">น้ำ‍มัน​เจิม​และ​เครื่อง‍หอม</h3>
  <p class="p"><span class="v1_30_22"><sup id="Exod.30.22" class="v1_30_22">22</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_30_23"><sup id="Exod.30.23" class="v1_30_23">23</sup>“จง​เอา​เครื่อง‍เทศ​พิเศษ​คือ​มด‌ยอบ​น้ำ​ซึ่ง​หนัก 6 กิโล‍กรัม และ​อบเชย‍หอม​หนัก​ครึ่ง‍หนึ่ง​คือ 3 กิโล‍กรัม และ​ตะ‌ไคร้​หนัก 3 กิโล‍กรัม </span><span class="v1_30_24"><sup id="Exod.30.24" class="v1_30_24">24</sup>และ​การ‌บูร 6 กิโล‍กรัม ตาม​มาตรา​การ​ชั่ง​น้ำ‍หนัก​ของ​สถาน‍นมัส‌การ และ​น้ำ‍มัน​มะกอก 4 ลิตร </span><span class="v1_30_25"><sup id="Exod.30.25" class="v1_30_25">25</sup>เจ้า​จง​เอา​สิ่ง‍เหล่า‍นี้​มา​ทำ​เป็น​น้ำ‍มัน​เจิม​อัน​ศักดิ์‍สิทธิ์ ผสม​เป็น​น้ำ‍หอม​ปรุง​ตาม​วิธี​การ​ของ​ช่าง‍ปรุง น้ำ‍มัน​นั้น​จะ​เป็น​น้ำ‍มัน​เจิม​อัน​ศักดิ์‍สิทธิ์ </span><span class="v1_30_26"><sup id="Exod.30.26" class="v1_30_26">26</sup>แล้ว​จง​เอา​น้ำ‍มัน​นั้น​เจิม​เต็นท์‍นัด‍พบ หีบ‍แห่ง‍สักขี‍พยาน </span><span class="v1_30_27"><sup id="Exod.30.27" class="v1_30_27">27</sup>โต๊ะ​และ​เครื่อง‍ใช้​ทุก‍อย่าง​สำหรับ​โต๊ะ คัน‍ประ‌ทีป​กับ​เครื่อง‍ใช้​ประ‌จำ​คัน‍ประ‌ทีป และ​แท่น​เผา​เครื่อง‍หอม </span><span class="v1_30_28"><sup id="Exod.30.28" class="v1_30_28">28</sup>แท่น​เครื่อง‍บูชา‍เผา‍ทั้ง‍ตัว​และ​เครื่อง‍ใช้​ทุก‍อย่าง​สำหรับ​แท่น ทั้ง​อ่าง​และ​ฐาน​รอง​นั้น </span><span class="v1_30_29"><sup id="Exod.30.29" class="v1_30_29">29</sup>จง​ชำระ​ของ​เหล่า‍นี้​ให้​บริ‌สุทธิ์ เพื่อ​จะ​ได้​บริ‌สุทธิ์​ที่​สุด สิ่ง‍ใดๆ มา​ถูก​ของ​เหล่า‍นี้​ก็​จะ​บริ‌สุทธิ์​ไป​ด้วย </span><span class="v1_30_30"><sup id="Exod.30.30" class="v1_30_30">30</sup>แล้ว​เจ้า​จง​เจิม​และ​ชำระ​อา‌โรน​กับ​บุตร​ของ​เขา​ให้​บริ‌สุทธิ์ เพื่อ​พวก‍เขา​จะ​ได้​เป็น​ปุ‌โร‌หิต​ปรน‌นิ‌บัติ​เรา </span><span class="v1_30_31"><sup id="Exod.30.31" class="v1_30_31">31</sup>จง​กล่าว​แก่​ชน‍ชาติ​อิสรา‌เอล​ว่า ‘นี่​เป็น​น้ำ‍มัน​เจิม​อัน​ศักดิ์‍สิทธิ์​สำหรับ​เรา ตลอด‍ชั่ว‍ชาติ‍พันธุ์​ของ​พวก‍เจ้า </span><span class="v1_30_32"><sup id="Exod.30.32" class="v1_30_32">32</sup>ห้าม​เจิม​คน​สามัญ​ด้วย​น้ำ‍มัน​นี้ และ​ห้าม​ทำ​น้ำ‍มัน​อื่น​ให้​มี​ส่วน​ผสม​เหมือน​น้ำ‍มัน​นี้ น้ำ‍มัน​นี้​บริ‌สุทธิ์ มัน​จะ​บริ‌สุทธิ์​สำหรับ​พวก‍เจ้า </span><span class="v1_30_33"><sup id="Exod.30.33" class="v1_30_33">33</sup>ผู้​ใด​ผสม​น้ำ‍มัน‍หอม​อย่าง‍นี้ หรือ​ผู้​ใด​ใช้​ชโลม​คน​อื่น ผู้​นั้น​จะ​ถูก​ตัด​ออก​จาก​การ​เป็น​ประ‌ชา‍กร​ของ​เรา’ ”</span></p>
  <p class="p"><span class="v1_30_34"><sup id="Exod.30.34" class="v1_30_34">34</sup>พระ‍ยาห์‌เวห์​ตรัส​กับ​โม‌เสส​ว่า “จง​เอา​เครื่อง‍เทศ​คือ กำ‌ยาน ชะ‌มด และ​มหา‌หิงคุ์ ผสม​กับ​กำ‌ยาน​บริ‌สุทธิ์​ใน​อัตรา‍ส่วน​เท่าๆ กัน </span><span class="v1_30_35"><sup id="Exod.30.35" class="v1_30_35">35</sup>จง​ผสม​เครื่อง‍หอม​ปรุง​ตาม​วิธี​การ​ของ​ช่าง‍ปรุง เจือ​ด้วย​เกลือ​ให้​เป็น​ของ​บริ‌สุทธิ์​และ​ศักดิ์‍สิทธิ์ </span><span class="v1_30_36"><sup id="Exod.30.36" class="v1_30_36">36</sup>จง​เอา​ส่วน​หนึ่ง​มา​ตำ​ให้​ละ‌เอียด และ​วาง​ไว้​หน้า​หีบ‍แห่ง‍สักขี‍พยาน​ใน​เต็นท์‍นัด‍พบ​ที่​เรา​จะ​พบ​กับ​เจ้า เครื่อง‍หอม​นั้น​พวก‍เจ้า​จง​ถือ‍ว่า​บริ‌สุทธิ์​ที่​สุด </span><span class="v1_30_37"><sup id="Exod.30.37" class="v1_30_37">37</sup>เครื่อง‍หอม​ที่​เจ้า​ทำ​ตาม​ส่วน​ที่​ผสม​นั้น ห้าม​ทำ​ใช้​เอง ให้​ถือ‍ว่า​นี่​เป็น​ของ​ศักดิ์‍สิทธิ์​แด่​พระ‍ยาห์‌เวห์ </span><span class="v1_30_38"><sup id="Exod.30.38" class="v1_30_38">38</sup>ผู้​ใด​ทำ​เครื่อง‍หอม​เช่น‍นี้​ไว้​ใช้​เป็น​น้ำ‍หอม  ผู้​นั้น​ต้อง​ถูก​ตัด​ออก​จาก​การ​เป็น​ประ‌ชา‍กร​ของ​เรา” </span></p>
</div>
<h2 id="Exod.31">อพยพ 31</h2>
<div class="chapter">
  <h3 class="s">เบ‌ซา‌เลล​กับ​โอ‌โฮ‌ลี‌อับ</h3>
  <p class="p"><span class="v1_31_1"><sup id="Exod.31.1" class="v1_31_1">1</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_31_2"><sup id="Exod.31.2" class="v1_31_2">2</sup>“ดู‍สิ เรา​ได้​เลือก​เบ‌ซา‌เลล​บุตร​อุ‌รี​ผู้​เป็น​บุตร​เฮอร์​แห่ง​เผ่า​ยู‌ดาห์ </span><span class="v1_31_3"><sup id="Exod.31.3" class="v1_31_3">3</sup>และ​เรา​ได้​ให้​เขา​เต็ม​เปี่ยม​ด้วย​พระ‍วิญ‌ญาณ​ของ​พระ‍เจ้า คือ​ให้​เขา​มี​สติ​ปัญญา ความ​เข้า‍ใจ​และ​ความ​รู้​ใน​งาน​ช่าง​ทุก‍อย่าง </span><span class="v1_31_4"><sup id="Exod.31.4" class="v1_31_4">4</sup>เพื่อ​จะ​คิด​ออก‍แบบ​ใน​การ​ทำ​เครื่อง‍ทอง เครื่อง‍เงิน และ​เครื่อง‍ทอง‍สัม‌ฤทธิ์ </span><span class="v1_31_5"><sup id="Exod.31.5" class="v1_31_5">5</sup>ใน​การ​เจีย‌ระไน​อัญมณี​สำหรับ​ฝัง​ใน​กระ‌เปาะ และ​ใน​การ​แกะ‍สลัก​ไม้​สำหรับ​งาน​ช่าง​ทุก‍อย่าง </span><span class="v1_31_6"><sup id="Exod.31.6" class="v1_31_6">6</sup>และ​นี่‍แน่ะ เรา​ได้​ตั้ง​ผู้​ช่วย​คน​หนึ่ง​ให้​เขา ชื่อ​โอ‌โฮ‌ลี‌อับ​บุตร​อา‌หิ‌สะ‌มัค​แห่ง​เผ่า​ดาน เรา​ยัง​ได้​ให้​ทัก‌ษะ​แก่​ช่าง‍ฝี‍มือ​ทุก​คน เพื่อ​พวก‍เขา​จะ​ทำ​งาน​ทุก‍อย่าง​ที่​เรา​ได้​สั่ง​เจ้า </span><span class="v1_31_7"><sup id="Exod.31.7" class="v1_31_7">7</sup>คือ​เต็นท์‍นัด‍พบ หีบ‍แห่ง‍สักขี‍พยาน และ​พระ‍ที่‍นั่ง‍กรุณา​ซึ่ง​อยู่​บน​หีบ‍แห่ง‍สักขี‍พยาน และ​เครื่อง‍ใช้​ทุก‍อย่าง​สำหรับ​เต็นท์ </span><span class="v1_31_8"><sup id="Exod.31.8" class="v1_31_8">8</sup>โต๊ะ​กับ​เครื่อง‍ใช้​สำหรับ​โต๊ะ คัน‍ประ‌ทีป​บริ‌สุทธิ์​กับ​เครื่อง‍ใช้​ทุก‍อย่าง​สำหรับ​คัน‍ประ‌ทีป และ​แท่น​เผา​เครื่อง‍หอม </span><span class="v1_31_9"><sup id="Exod.31.9" class="v1_31_9">9</sup>แท่น​เครื่อง‍บูชา‍เผา‍ทั้ง‍ตัว​กับ​เครื่อง‍ใช้​ทุก‍อย่าง​สำหรับ​แท่น อ่าง​กับ​ฐาน​รอง </span><span class="v1_31_10"><sup id="Exod.31.10" class="v1_31_10">10</sup>เสื้อ​เย็บ​ด้วย​ฝี‍มือ​ประ‌ณีต คือ​เสื้อ‍ตำ‌แหน่ง​บริ‌สุทธิ์​ของ​อา‌โรน​ปุ‌โร‌หิต และ​เสื้อ‍ตำ‌แหน่ง​ของ​บุตร​ของ​เขา เพื่อ​จะ​ได้​สวม​ขณะ​ปฏิ‌บัติ​หน้า‍ที่​ใน​ตำ‌แหน่ง​ปุ‌โร‌หิต </span><span class="v1_31_11"><sup id="Exod.31.11" class="v1_31_11">11</sup>และ​น้ำ‍มัน‍เจิม​กับ​เครื่อง‍หอม​สำหรับ​สถาน​ศักดิ์‍สิทธิ์ ให้​พวก‍เขา​ทำ​ตาม​ทุก‍อย่าง​ที่​เรา​สั่ง​เจ้า”</span></p>
  <h3 class="s">พระ‍บัญญัติ​เกี่ยว‍กับ​วัน‍สะ‌บา‌โต</h3>
  <p class="p"><span class="v1_31_12"><sup id="Exod.31.12" class="v1_31_12">12</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_31_13"><sup id="Exod.31.13" class="v1_31_13">13</sup>“เจ้า​จง​สั่ง​ชน‍ชาติ​อิสรา‌เอล​ว่า ‘จง​รักษา​วัน‍สะ‌บา‌โต​ของ​เรา​ไว้ เพราะ​นี่​จะ​เป็น​หมาย‍สำคัญ​ระหว่าง​เรา​กับ​พวก‍เจ้า​ตลอด‍ชั่ว‍ชาติ‍พันธุ์​ของ​พวก‍เจ้า เพื่อ​จะ​รู้​ว่า​เรา​คือ​ยาห์‌เวห์ ผู้​ชำระ​เจ้า‍ทั้ง‍หลาย​ให้​บริ‌สุทธิ์ </span><span class="v1_31_14"><sup id="Exod.31.14" class="v1_31_14">14</sup>พวก‍เจ้า​จง​รักษา​วัน‍สะ‌บา‌โต เพราะ​เป็น​วัน‍บริ‌สุทธิ์​สำหรับ​พวก‍เจ้า ผู้​ใด​ทำ​ให้​วัน‍นั้น​เป็น​มลทิน​จะ​ต้อง​ถูก​ลง‍โทษ​ถึง​ตาย​อย่าง​แน่​นอน ถ้า​ผู้​ใด​ทำ​งาน​ใดๆ ใน​วัน‍นั้น ผู้​นั้น​ต้อง​ถูก​ตัด​ออก​จาก​การ​เป็น​ประ‌ชา‍กร​ของ​เรา </span><span class="v1_31_15"><sup id="Exod.31.15" class="v1_31_15">15</sup>จง​ทำ​งาน​หก​วัน แต่​ใน​วัน‍ที่​เจ็ด​เป็น​วัน‍สะ‌บา‌โต​สำหรับ​หยุด‍พัก เป็น​วัน‍บริ‌สุทธิ์​แด่​พระ‍ยาห์‌เวห์ ทุก​คน​ที่​ทำ​งาน​ใน​วัน‍สะ‌บา‌โต​นั้น​ต้อง​ถูก​ลง‍โทษ​ถึง​ตาย​อย่าง​แน่​นอน  </span><span class="v1_31_16"><sup id="Exod.31.16" class="v1_31_16">16</sup>ดัง‍นั้น ชน‍ชาติ​อิสรา‌เอล​จึง​รักษา​วัน‍สะ‌บา‌โต​ตลอด‍ชั่ว‍ชาติ‍พันธุ์​ของ​พวก‍เขา​เป็น​พันธ‌สัญญา​เนือง‍นิตย์ </span><span class="v1_31_17"><sup id="Exod.31.17" class="v1_31_17">17</sup>เป็น​หมาย‍สำคัญ​ระหว่าง​เรา​กับ​ชน‍ชาติ​อิสรา‌เอล​เป็น​นิตย์​ว่า ใน​หก​วัน​พระ‍ยาห์‌เวห์​ได้​ทรง​สร้าง​ฟ้า‍สวรรค์ และ​แผ่น‍ดิน​โลก แต่​ใน​วัน‍ที่​เจ็ด​ทรง​หยุด‍พัก และ​หย่อน‍พระ‍ทัย ’ ”</span></p>
  <h3 class="s">แผ่น​ศิลา​พระ‍โอ‌วาท</h3>
  <p class="p"><span class="v1_31_18"><sup id="Exod.31.18" class="v1_31_18">18</sup>เมื่อ​พระ‍องค์​ตรัส​กับ​โม‌เสส​บน​ภูเขา​ซี‌นาย​เสร็จ​แล้ว จึง​ประ‌ทาน​แผ่น​พระ‍โอ‌วาท​สอง​แผ่น เป็น​แผ่น​ศิลา​จา‌รึก​ด้วย​นิ้ว‍พระ‍หัตถ์​ของ​พระ‍เจ้า</span></p>
</div>
<h2 id="Exod.32">อพยพ 32</h2>
<div class="chapter">
  <h3 class="s">โค​ทอง‍คำ</h3>
  <p class="p"><span class="v1_32_1"><sup id="Exod.32.1" class="v1_32_1">1</sup>เมื่อ​ประ‌ชา‍ชน​เห็น​โม‌เสส​ล่า‍ช้า​อยู่ ไม่​ลง‍มา​จาก​ภูเขา จึง​พา​กัน​มา‍หา​อา‌โรน กล่าว​ว่า “จง​ลุก‍ขึ้น​สร้าง​พระ​ให้​เรา ซึ่ง​จะ​นำ‍หน้า​เรา เพราะ​ว่า​โม‌เสส​คน​นี้​ที่​ได้​นำ​เรา​ออก​มา​จาก​แผ่น‍ดิน​อียิปต์ เรา​ไม่​ทราบ​ว่า​เขา​เป็น​อะไร​ไป​แล้ว”  </span><span class="v1_32_2"><sup id="Exod.32.2" class="v1_32_2">2</sup>อา‌โรน​จึง​กล่าว​กับ​พวก‍เขา​ว่า “จง​ปลด​ตุ้ม‍หู​ทอง​จาก​หู​ภรรยา​และ​หู​บุตร​ชาย​หญิง​ของ​เจ้า‍ทั้ง‍หลาย แล้ว​นำ​มา​ให้​เรา​เถิด” </span><span class="v1_32_3"><sup id="Exod.32.3" class="v1_32_3">3</sup>ประ‌ชา‍ชน​ทั้ง‍หมด​จึง​ปลด​ตุ้ม‍หู​ทอง​จาก​หู​ของ​ตน​มา​มอบ​ให้​อา‌โรน </span><span class="v1_32_4"><sup id="Exod.32.4" class="v1_32_4">4</sup>เมื่อ​อา‌โรน​ได้​ทอง‍คำ​จาก​พวก‍เขา​แล้ว จึง​ใช้​เครื่อง‍มือ​หล่อ​ทอง‍คำ​เป็น​รูป​โค‍หนุ่ม   แล้ว​เขา‍ทั้ง‍หลาย​ประ‌กาศ​ว่า “โอ อิสรา‌เอล สิ่ง‍เหล่า‍นี้​แหละ​เป็น​พระ​ของ​เจ้า ซึ่ง​นำ​เจ้า​ออก​จาก​แผ่น‍ดิน​อียิปต์” </span><span class="v1_32_5"><sup id="Exod.32.5" class="v1_32_5">5</sup>เมื่อ​อา‌โรน​เห็น​ดัง‍นั้น​แล้ว จึง​สร้าง​แท่น‍บูชา​ไว้ ตรง‍หน้า​รูป​โค​นั้น แล้ว​อา‌โรน​ประ‌กาศ​ว่า “พรุ่ง‍นี้​จะ​เป็น​วัน​เทศ‌กาล​เลี้ยง​ถวาย‍เกียรติ​พระ‍ยาห์‌เวห์” </span><span class="v1_32_6"><sup id="Exod.32.6" class="v1_32_6">6</sup>รุ่ง‍ขึ้น​พวก‍เขา​ก็​ลุก‍ขึ้น​แต่‍เช้า​ถวาย​เครื่อง‍บูชา‍เผา‍ทั้ง‍ตัว และ​นำ​เครื่อง‍ศานติ‍บูชา​มา ประ‌ชา‍ชน​ก็​นั่ง‍ลง กิน​และ​ดื่ม แล้ว​ก็​ลุก‍ขึ้น​ทำ​สิ่ง​ที่​น่า‍บัด‌สี​ต่อ​กัน </span></p>
  <p class="p"><span class="v1_32_7"><sup id="Exod.32.7" class="v1_32_7">7</sup>พระ‍ยาห์‌เวห์​ตรัส​กับ​โม‌เสส​ว่า “เจ้า​จง​ลง‍ไป​ทัน‍ที เพราะ​ว่า​ประ‌ชา‍กร​ของ​เจ้า​ซึ่ง​เจ้า​ได้​นำ​ออก​จาก​แผ่น‍ดิน​อียิปต์​นั้น ได้​ทำ​เรื่อง​เสื่อม‍เสีย </span><span class="v1_32_8"><sup id="Exod.32.8" class="v1_32_8">8</sup>พวก‍เขา​ได้​หัน​จาก​ทาง​ซึ่ง​เรา​บัญชา​เขา​ไว้​นั้น​อย่าง​รวด‍เร็ว คือ​ได้​หล่อ​รูป​โค​ขึ้น​สำหรับ​ตน และ​กราบ‍ไหว้ และ​ถวาย​สัตว‌บูชา​แก่​รูป​นั้น และ​กล่าว​ว่า ‘โอ อิสรา‌เอล สิ่ง‍เหล่า‍นี้​แหละ​เป็น​พระ​ของ​เจ้า ซึ่ง​นำ​เจ้า​ออก​จาก​แผ่น‍ดิน​อียิปต์’ ” </span><span class="v1_32_9"><sup id="Exod.32.9" class="v1_32_9">9</sup>“และ​พระ‍ยาห์‌เวห์​ยัง​ตรัส​กับ​ข้าพ‌เจ้า​ว่า ‘เรา​ได้​เห็น​ชน‍ชาติ​นี้​แล้ว และ​ดู‍สิ เขา​เป็น​ชน‍ชาติ​ที่​หัว‍แข็ง </span><span class="v1_32_10"><sup id="Exod.32.10" class="v1_32_10">10</sup>บัด‍นี้ ขอ​อย่า​ยับ‍ยั้ง​เรา  เพื่อ​ความ​โกรธ​ของ​เรา​จะ​เดือด​พลุ่ง​ขึ้น​ต่อ​พวก‍เขา และ​เพื่อ​เรา​จะ​ทำ‍ลาย​เขา‍ทั้ง‍หลาย​เสีย ส่วน​เจ้า เรา​จะ​ให้​เป็น​ชน‍ชาติ​ใหญ่”</span></p>
  <p class="p"><span class="v1_32_11"><sup id="Exod.32.11" class="v1_32_11">11</sup>แต่​โม‌เสส​กราบ‍ทูล​วิง‍วอน​พระ‍ยาห์‌เวห์​พระ‍เจ้า​ของ​ท่าน​ว่า “ข้า‍แต่​พระ‍ยาห์‌เวห์ ทำไม​พระ‍องค์​จึง​กริ้ว​ยิ่ง‍นัก​ต่อ​ประ‌ชา‍กร​ของ​พระ‍องค์ ซึ่ง​ทรง​นำ​ออก​จาก​แผ่น‍ดิน​อียิปต์​ด้วย​ฤทธา‌นุ‌ภาพ​อัน​ยิ่ง‍ใหญ่ และ​ด้วย​พระ‍หัตถ์​อัน​ทรง​ฤทธิ์​เล่า? </span><span class="v1_32_12"><sup id="Exod.32.12" class="v1_32_12">12</sup>ทำไม​โปรด​ให้​คน​อียิปต์​กล่าว​ว่า ‘พระ‍องค์​ทรง​นำ​พวก‍เขา​ออก​มา​เพื่อ​จะ​ทรง​ทำ‍ร้าย​พวก‍เขา เพื่อ​จะ​ทรง​ประ‌หาร​พวก‍เขา​ที่​ภูเขา​และ​ทำ‍ลาย​พวก‍เขา​เสีย​จาก​แผ่น‍ดิน’? ขอ​พระ‍องค์​ทรง​หัน‍กลับ​จาก​พระ‍พิโรธ​อัน​แรง‍กล้า และ​ขอ​เปลี่ยน​พระ‍ทัย​อย่า​ทำ​อัน‌ตราย​ประ‌ชา‍กร​ของ​พระ‍องค์ </span><span class="v1_32_13"><sup id="Exod.32.13" class="v1_32_13">13</sup>ขอ​ทรง​ระลึก‍ถึง อับ‌รา‌ฮัม อิส‌อัค และ​อิสรา‌เอล​ผู้‍รับ‍ใช้​ของ​พระ‍องค์ พระ‍องค์​เอง​ทรง​ปฏิ‌ญาณ​กับ​เขา​เหล่า‍นั้น​ว่า ‘เรา​จะ​ให้​เชื้อ‍สาย​ของ​เจ้า‍ทั้ง‍หลาย​ทวี​ขึ้น​เหมือน​ดัง​ดวง‍ดาว​ใน​ท้อง‍ฟ้า  และ​เรา​จะ​ยก​แผ่น‍ดิน​นี้​ทั้ง‍หมด​ที่​เรา​สัญญา​ให้​แก่​เชื้อ‍สาย​ของ​พวก‍เจ้า และ​พวก‍เขา​จะ​รับ​ไว้​เป็น​มรดก​ตลอด‍ไป ’ ” </span><span class="v1_32_14"><sup id="Exod.32.14" class="v1_32_14">14</sup>แล้ว​พระ‍ยาห์‌เวห์​จึง​เปลี่ยน​พระ‍ทัย ไม่​ทรง​ทำ​อัน‌ตราย​ประ‌ชา‍กร​ของ​พระ‍องค์​อย่าง​ที่​มี​พระ‍ดำ‌ริ​ไว้​แก่​ประ‌ชา‍กร​ของ​พระ‍องค์ </span></p>
  <p class="p"><span class="v1_32_15"><sup id="Exod.32.15" class="v1_32_15">15</sup>โม‌เสส​ก็​กลับ‍ลง‍มา​จาก​ภูเขา​ถือ​แผ่น​ศิลา​พระ‍โอ‌วาท​สอง​แผ่น​ซึ่ง​จา‌รึก​ทั้ง‍สอง​ด้าน จา‌รึก​ทั้ง​ด้าน​นี้​และ​ด้าน​นั้น </span><span class="v1_32_16"><sup id="Exod.32.16" class="v1_32_16">16</sup>แผ่น​ศิลา​ทั้ง‍สอง​แผ่น​เป็น​พระ‍ราช‌กิจ​ของ​พระ‍เจ้า และ​อักษร​ที่​จา‌รึก​นั้น​เป็น​ลาย​พระ‍หัตถ์​ของ​พระ‍เจ้า​สลัก​ไว้​บน​แผ่น​ศิลา​นั้น </span><span class="v1_32_17"><sup id="Exod.32.17" class="v1_32_17">17</sup>เมื่อ​โย‌ชู‌วา​ได้‍ยิน​เสียง​ประ‌ชา‍ชน​อื้ออึง​อยู่ เขา​จึง​เรียน​โม‌เสส​ว่า “มี​เสียง​สง‌คราม​ใน​ค่าย” </span><span class="v1_32_18"><sup id="Exod.32.18" class="v1_32_18">18</sup>แต่​โม‌เสส​ตอบ​ว่า</span></p>
  <p class="q1"><span class="v1_32_18">“นั่น​ไม่​ใช่​เสียง​ร้อง​ของ​ผู้​ชนะ</span></p>
  <p class="q1"><span class="v1_32_18">และ​ไม่​ใช่​เสียง​ร้อง​ของ​ผู้​แพ้</span></p>
  <p class="q1"><span class="v1_32_18">แต่​เป็น​เสียง​ร้อง‍เพลง​กัน​ที่​เรา​ได้‍ยิน”</span></p>
  <p class="p"><span class="v1_32_19"><sup id="Exod.32.19" class="v1_32_19">19</sup>พอ​โม‌เสส​เข้า‍มา​ใกล้​ค่าย ได้​เห็น​รูป​โค​และ​คน​เต้น‍รำ โทสะ​ของ​โม‌เสส​ก็​เดือด​พลุ่ง​ขึ้น ท่าน​โยน​แผ่น​ศิลา​ใน​มือ​ทิ้ง​ตก‍แตก​เสีย​ที่​เชิง​ภูเขา​นั่น​เอง </span><span class="v1_32_20"><sup id="Exod.32.20" class="v1_32_20">20</sup>แล้ว​ท่าน​เอา​รูป​โค​ที่​พวก‍เขา​ทำ​ไว้​ไป​เผา​เสีย และ​บด​เป็น​ผง​โรย​ลง​ใน​น้ำ และ​บัง‍คับ​ให้​คน​อิสรา‌เอล​ดื่ม</span></p>
  <p class="p"><span class="v1_32_21"><sup id="Exod.32.21" class="v1_32_21">21</sup>โม‌เสส​จึง​ถาม​อา‌โรน​ว่า “ประ‌ชา‍ชน​นี้​ทำ​อะไร​แก่​ท่าน​เล่า? ท่าน​จึง​นำ​บาป​ใหญ่​นี้​มา​สู่​พวก‍เขา” </span><span class="v1_32_22"><sup id="Exod.32.22" class="v1_32_22">22</sup>อา‌โรน​ตอบ​ว่า “อย่า​ให้​ความ​โกรธ​ของ​เจ้า‍นาย​ของ​ข้า​เดือด​พลุ่ง​ขึ้น​เลย ท่าน​ก็​รู้‍จัก​ประ‌ชา‍ชน​พวก‍นี้​แล้ว​ว่า พวก‍เขา​เอน‍เอียง​ไป​ใน​ทาง​ชั่ว </span><span class="v1_32_23"><sup id="Exod.32.23" class="v1_32_23">23</sup>พวก‍เขา​มา​กล่าว​กับ​ข้า​ว่า ‘ขอ​สร้าง​พระ​ให้​เรา ซึ่ง​จะ​นำ‍หน้า​เรา ด้วย‍ว่า​โม‌เสส​คน​นี้​ที่​ได้​นำ​เรา​ออก​จาก​แผ่น‍ดิน​อียิปต์​นั้น เรา​ไม่​ทราบ​ว่า​เขา​เป็น​อะไร​ไป​แล้ว’ </span><span class="v1_32_24"><sup id="Exod.32.24" class="v1_32_24">24</sup>แล้ว​ข้า​ตอบ​พวก‍เขา​ว่า ‘ใคร​มี​ทอง‍คำ​ให้​ปลด​ออก​มา’ พวก‍เขา​ก็​มอบ​ทอง‍คำ​ให้​ข้า แล้ว​ข้า​ก็​โยน​ลง​ไป​ใน​ไฟ แล้ว​โค​นี้​ก็​ออก​มา”</span></p>
  <p class="p"><span class="v1_32_25"><sup id="Exod.32.25" class="v1_32_25">25</sup>เมื่อ​โม‌เสส​เห็น​ประ‌ชา‍ชน​เตลิด​ไป (เพราะ​อา‌โรน​ปล่อย​เขา‍ทั้ง‍หลาย​ให้​เตลิด​ไป จน​พวก‍เขา​ถูก​พวก​ศัตรู​เย้ย‍หยัน) </span><span class="v1_32_26"><sup id="Exod.32.26" class="v1_32_26">26</sup>แล้ว​โม‌เสส​ยืน​อยู่​ที่​ประตู​ค่าย​ร้อง​ว่า “ใคร​อยู่​ฝ่าย​พระ‍ยาห์‌เวห์? จง​มา‍หา​เรา​เถิด” คน​เลวี​ทั้ง‍หมด​ก็​มา‍หา​โม‌เสส​พร้อม​กัน </span><span class="v1_32_27"><sup id="Exod.32.27" class="v1_32_27">27</sup>โม‌เสส​จึง​กล่าว​กับ​พวก‍เขา​ว่า “พระ‍ยาห์‌เวห์ พระ‍เจ้า​ของ​อิสรา‌เอล​ตรัส​ดัง‍นี้​ว่า ‘แต่‍ละ‍คน จง​เหน็บ​ดาบ​แนบ​กาย ​และ​ไป​มา​ตาม​ประตู​ค่าย แล้ว​แต่‍ละ‍คน​จง​ฆ่า​พี่‍น้อง​และ​มิตร‍สหาย​อีก‍ทั้ง​เพื่อน‍บ้าน​ของ​ตัว​เอง’ ” </span><span class="v1_32_28"><sup id="Exod.32.28" class="v1_32_28">28</sup>คน​เลวี​ก็​ทำ​ตาม​ที่​โม‌เสส​สั่ง และ​ประ‌ชา‍ชน​ประ‌มาณ​สาม‍พัน​คน​ตาย‍ลง​ใน​วัน‍นั้น </span><span class="v1_32_29"><sup id="Exod.32.29" class="v1_32_29">29</sup>แล้ว​โม‌เสส​กล่าว​ว่า “ใน​วัน‍นี้​ท่าน​ทั้ง‍หลาย​จง​สถาปนา​ตัว​เอง​รับ‍ใช้​พระ‍ยาห์‌เวห์ แต่‍ละ‍คน​จง​สู้‍รบ​กับ​บุตร​และ​พี่‍น้อง​ของ​ตน เพื่อ​วัน‍นี้​พระ‍องค์​จะ​ทรง​อวย‍พร​ท่าน​ทั้ง‍หลาย”</span></p>
  <p class="p"><span class="v1_32_30"><sup id="Exod.32.30" class="v1_32_30">30</sup>วัน‍รุ่ง‍ขึ้น โม‌เสส​จึง​กล่าว​กับ​ประ‌ชา‍ชน​ว่า “ท่าน​ทั้ง‍หลาย​ได้​ทำ​บาป​ใหญ่‍หลวง แต่​บัด‍นี้​เรา​จะ​ขึ้น​ไป​เข้า‍เฝ้า​พระ‍ยาห์‌เวห์ บาง‍ที​เรา​จะ​ลบ​มลทิน​บาป​ของ​พวก‍ท่าน​ได้” </span><span class="v1_32_31"><sup id="Exod.32.31" class="v1_32_31">31</sup>โม‌เสส​จึง​กลับ​ไป​เข้า‍เฝ้า​พระ‍ยาห์‌เวห์​กราบ‍ทูล​ว่า “อนิจจา ประ‌ชา‍กร​นี้​ทำ​บาป​ใหญ่‍หลวง พวก‍เขา​สร้าง​พระ​ด้วย​ทอง‍คำ​สำหรับ​ตัว​เอง </span><span class="v1_32_32"><sup id="Exod.32.32" class="v1_32_32">32</sup>แต่​บัด‍นี้​ขอ​พระ‍องค์​โปรด​ยก​โทษ​บาป​ของ​พวก‍เขา มิ‍ฉะนั้น ขอ​พระ‍องค์​ทรง​ลบ​ชื่อ​ของ​ข้า‍พระ‍องค์​เสีย​จาก​หนัง‌สือ​ที่​พระ‍องค์​ทรง​จด​ไว้”  </span><span class="v1_32_33"><sup id="Exod.32.33" class="v1_32_33">33</sup>พระ‍ยาห์‌เวห์​ตรัส​กับ​โม‌เสส​ว่า “ผู้​ใด​ทำ​บาป​ต่อ​เรา เรา​ก็​จะ​ลบ​ชื่อ​ผู้​นั้น​จาก​หนัง‌สือ​ของ​เรา </span><span class="v1_32_34"><sup id="Exod.32.34" class="v1_32_34">34</sup>บัด‍นี้ จง​ไป​เถิด นำ​ประ‌ชา‍กร​ไป​ยัง​ที่​ซึ่ง​เรา​บอก​แก่​เจ้า​แล้ว นี่‍แน่ะ ทูต​ของ​เรา​จะ​นำ‍หน้า​เจ้า แต่​ว่า​ใน​วัน‍ที่​เรา​จะ​ลง‍โทษ​นั้น เรา​จะ​ลง‍โทษ​พวก‍เขา​เพราะ​บาป​ของ​พวก‍เขา”</span></p>
  <p class="p"><span class="v1_32_35"><sup id="Exod.32.35" class="v1_32_35">35</sup>พระ‍ยาห์‌เวห์​ทรง​บัน‌ดาล​ให้​ภัย‍พิบัติ​เกิด‍ขึ้น​กับ​ประ‌ชา‍กร เพราะ​พวก‍เขา​ทำ​รูป​โค‍หนุ่ม​ซึ่ง​อา‌โรน​ทำ​นั้น</span></p>
</div>
<h2 id="Exod.33">อพยพ 33</h2>
<div class="chapter">
  <h3 class="s">พระ‍บัญชา​ให้​ออก​จาก​ซี‌นาย</h3>
  <p class="p"><span class="v1_33_1"><sup id="Exod.33.1" class="v1_33_1">1</sup>พระ‍ยาห์‌เวห์​ตรัส​กับ​โม‌เสส​ว่า “จง​ขึ้น​ไป​จาก​ที่​นี่ เจ้า​กับ​ประ‌ชา‍กร​ซึ่ง​เจ้า​นำ​ขึ้น​มา​จาก​แผ่น‍ดิน​อียิปต์ ไป​ยัง​แผ่น‍ดิน​ซึ่ง​เรา​ปฏิ‌ญาณ​กับ​อับ‌รา‌ฮัม ​กับ​อิส‌อัค ​และ​กับ​ยา‌โคบ ​ว่า ‘เรา​จะ​ให้​แผ่น‍ดิน​นั้น​แก่​เชื้อ‍สาย​ของ​เจ้า’ </span><span class="v1_33_2"><sup id="Exod.33.2" class="v1_33_2">2</sup>เรา​จะ​ใช้​ทูต​องค์​หนึ่ง​นำ‍หน้า​เจ้า​ไป​และ​เรา​จะ​ไล่​คน​คา‌นา‌อัน คน​อา‌โม‌ไรต์ คน​ฮิต‌ไทต์ คน​เป‌ริส‌ซี คน​ฮี‌ไวต์ และ​คน​เย‌บุส ออก​ไป​เสีย </span><span class="v1_33_3"><sup id="Exod.33.3" class="v1_33_3">3</sup>จง​ขึ้น​ไป​ยัง​แผ่น‍ดิน​ซึ่ง​มี​น้ำ‍นม​และ​น้ำ‍ผึ้ง​ไหล​บริ‌บูรณ์ แต่​เรา​จะ​ไม่​ขึ้น​ไป​กับ​พวก‍เจ้า เกรง‍ว่า​เรา​จะ​ทำ‍ลาย‍ล้าง​พวก‍เจ้า​เสีย​กลาง​ทาง เพราะ​ว่า​พวก‍เจ้า​เป็น​ชน‍ชาติ​ที่​หัว‍แข็ง”</span></p>
  <p class="p"><span class="v1_33_4"><sup id="Exod.33.4" class="v1_33_4">4</sup>เมื่อ​ประ‌ชา‍ชน​ได้‍ยิน​ข่าว‍ร้าย​นี้ พวก‍เขา​ก็​เป็น​ทุกข์​ยิ่ง‍นัก และ​ไม่‍มี​ใคร​ใส่​เครื่อง‍ประ‌ดับ​เลย </span><span class="v1_33_5"><sup id="Exod.33.5" class="v1_33_5">5</sup>เพราะ​พระ‍ยาห์‌เวห์​ตรัส​กับ​โม‌เสส​ว่า “จง​กล่าว​แก่​ชน‍ชาติ​อิสรา‌เอล​ว่า ‘เจ้า‍ทั้ง‍หลาย​เป็น​ชน‍ชาติ​ที่​หัว‍แข็ง ถ้า​เรา​จะ​ขึ้น​ไป​กับ​เจ้า​เพียง​ครู่​เดียว เรา​ก็​จะ​ทำ‍ลาย‍ล้าง​เจ้า​เสีย และ​บัด‍นี้ จง​ถอด​เครื่อง‍ประ‌ดับ​ออก​เสีย เพื่อ​เรา​จะ​รู้​ว่า​เรา​ควร​จะ​ทำ​อย่าง‍ไร​กับ​เจ้า​ดี’ ” </span><span class="v1_33_6"><sup id="Exod.33.6" class="v1_33_6">6</sup>ดัง‍นั้น​ชน‍ชาติ​อิสรา‌เอล​จึง​ถอด​เครื่อง‍ประ‌ดับ​ออก ตั้ง‍แต่​ตอน​ที่​อยู่​แถบ​ภูเขา​โฮ‌เรบ​เป็น​ต้น​มา</span></p>
  <h3 class="s">เต็นท์‍นัด‍พบ</h3>
  <p class="p"><span class="v1_33_7"><sup id="Exod.33.7" class="v1_33_7">7</sup>โม‌เสส​เคย​ตั้ง​เต็นท์​หลัง​หนึ่ง​ไว้​ข้าง‍นอก​ไกล​จาก​ค่าย และ​เรียก​ว่า เต็นท์‍นัด‍พบ ต่อ‍มา​ทุก​คน​ที่​ปรารถ‌นา​จะ​เข้า‍เฝ้า​พระ‍ยาห์‌เวห์ ก็​มัก​จะ​ออก​ไป​ยัง​เต็นท์‍นัด‍พบ​ซึ่ง​ตั้ง​อยู่​นอก‍ค่าย </span><span class="v1_33_8"><sup id="Exod.33.8" class="v1_33_8">8</sup>และ​เมื่อ‍ไร​ที่​โม‌เสส​ออก​ไป​ยัง​เต็นท์​นั้น ประ‌ชา‍ชน​ทุก​คน​ก็​จะ​ลุก‍ขึ้น​ยืน​อยู่​ที่​ประตู​เต็นท์​ของ​ตน​มอง‍ดู​โม‌เสส จน​ท่าน​เข้า​ไป​ใน​เต็นท์ </span><span class="v1_33_9"><sup id="Exod.33.9" class="v1_33_9">9</sup>เมื่อ​โม‌เสส​เข้า​ไป​ใน​เต็นท์​แล้ว เสา​เมฆ​ก็​ลอย‍ลง‍มา​ตั้ง​อยู่​ที่​ประตู​เต็นท์ แล้ว​พระ‍องค์​ก็​ตรัส​กับ​โม‌เสส </span><span class="v1_33_10"><sup id="Exod.33.10" class="v1_33_10">10</sup>เมื่อ‍ไร​ที่​ประ‌ชา‍ชน​ทั้ง‍หมด​เห็น​เสา​เมฆ​นั้น​ตั้ง​อยู่​ที่​ประตู​เต็นท์ พวก‍เขา​ก็​จะ​ลุก‍ขึ้น​และ​นมัส‌การ ​อยู่​ที่​ประตู​เต็นท์​ของ​ตน </span><span class="v1_33_11"><sup id="Exod.33.11" class="v1_33_11">11</sup>พระ‍ยาห์‌เวห์​เคย​ตรัส​กับ​โม‌เสส​สอง‍ต่อ‍สอง  เหมือน​มิตร‍สหาย​สนทนา​กัน แล้ว​โม‌เสส​ก็​กลับ​ไป​ยัง​ค่าย แต่​ผู้‍รับ‍ใช้​หนุ่ม​ของ​ท่าน คือ​โย‌ชู‌วา​บุตร​นูน ไม่‍ได้​ออก​ไป​จาก​เต็นท์</span></p>
  <h3 class="s">คำ​ทูล​วิง‍วอน​ของ​โม‌เสส</h3>
  <p class="p"><span class="v1_33_12"><sup id="Exod.33.12" class="v1_33_12">12</sup>โม‌เสส​กราบ‍ทูล​พระ‍ยาห์‌เวห์​ว่า “ดู‍สิ พระ‍องค์​ตรัส​สั่ง​ข้า‍พระ‍องค์​ว่า ‘จง​นำ​ประ‌ชา‍กร​นี้​ขึ้น​ไป’ แต่​พระ‍องค์​ไม่‍ได้​ทรง​แจ้ง​ให้​ข้า‍พระ‍องค์​ทราบ​ว่า จะ​ใช้​ใคร​ขึ้น​ไป​กับ​ข้า‍พระ‍องค์ พระ‍องค์​เอง​ยัง​ตรัส​ว่า ‘เรา​รู้‍จัก​ชื่อ​ของ​เจ้า และ​เจ้า​เป็น​ที่​โปรด‍ปราน​ใน​สาย‍ตา​ของ​เรา​ด้วย’ </span><span class="v1_33_13"><sup id="Exod.33.13" class="v1_33_13">13</sup>และ​บัด‍นี้ ถ้า​ข้า‍พระ‍องค์​เป็น​ที่​โปรด‍ปราน​ใน​สาย‍พระ‍เนตร​ของ​พระ‍องค์​แล้ว ขอ​โปรด​สำแดง​พระ‍มรรคา​ของ​พระ‍องค์​แก่​ข้า‍พระ‍องค์ แล้ว​ข้า‍พระ‍องค์​จะ​รู้‍จัก​พระ‍องค์ เพื่อ​ข้า‍พระ‍องค์​จะ​เป็น​ที่​โปรด‍ปราน​ใน​สาย‍พระ‍เนตร​ของ​พระ‍องค์ และ​ขอ​ทรง​นับ​ชน‍ชาติ​นี้​เป็น​ประ‌ชา‍กร​ของ​พระ‍องค์” </span><span class="v1_33_14"><sup id="Exod.33.14" class="v1_33_14">14</sup>พระ‍องค์​ตรัส​ว่า “เรา​เอง​จะ​ไป​กับ​เจ้า และ​ให้​เจ้า​ได้​พัก” </span><span class="v1_33_15"><sup id="Exod.33.15" class="v1_33_15">15</sup>แล้ว​โม‌เสส​จึง​กราบ‍ทูล​พระ‍องค์​ว่า “ถ้า​พระ‍องค์​ไม่​เสด็จ​ไป​กับ​ข้า‍พระ‍องค์ ก็​ขอ​อย่า​ทรง​นำ​พวก‍ข้า‍พระ‍องค์​ขึ้น​ไป​จาก​ที่​นี่​เลย </span><span class="v1_33_16"><sup id="Exod.33.16" class="v1_33_16">16</sup>ทำ​อย่าง‍ไร​ใครๆ จะ​ทราบ​ได้​ว่า ข้า‍พระ‍องค์​และ​ประ‌ชา‍กร​ของ​พระ‍องค์​เป็น​ที่​โปรด‍ปราน​ใน​สาย‍พระ‍เนตร​ของ​พระ‍องค์​แล้ว นอก‍จาก​พระ‍องค์​จะ​เสด็จ​ไป​กับ​พวก‍ข้า‍พระ‍องค์​ด้วย​ไม่​ใช่​หรือ? ดัง‍นั้น​ข้า‍พระ‍องค์​และ​ประ‌ชา‍กร​ของ​พระ‍องค์ จึง​แตก‍ต่าง​จาก​ชน‍ชาติ​อื่นๆ ทั่ว‍โลก”</span></p>
  <p class="p"><span class="v1_33_17"><sup id="Exod.33.17" class="v1_33_17">17</sup>พระ‍ยาห์‌เวห์​ตรัส​ตอบ​โม‌เสส​ว่า “สิ่ง​ที่​เจ้า​ขอ​นั้น​เรา​จะ​ทำ​ให้ เพราะ​ว่า​เจ้า​เป็น​ที่​โปรด‍ปราน​ใน​สาย‍ตา​ของ​เรา​แล้ว และ​เรา​รู้‍จัก​ชื่อ​ของ​เจ้า” </span><span class="v1_33_18"><sup id="Exod.33.18" class="v1_33_18">18</sup>โม‌เสส​จึง​กราบ‍ทูล​ว่า “ขอ​ทรง​สำแดง​พระ‍สิริ​ของ​พระ‍องค์​แก่​ข้า‍พระ‍องค์​เถิด” </span><span class="v1_33_19"><sup id="Exod.33.19" class="v1_33_19">19</sup>พระ‍องค์​จึง​ตรัส​ตอบ​ว่า “เรา​จะ​ให้​คุณ‍ความ‍ดี​ทั้ง‍สิ้น​ของ​เรา​ประ‌จักษ์‍แจ้ง​ต่อ‍หน้า​เจ้า และ​เรา​จะ​ประ‌กาศ​นาม​ของ​ยาห์‌เวห์​ต่อ‍หน้า​เจ้า เรา​ประ‌สงค์​จะ​โปรด‍ปราน​ผู้​ใด​ก็​จะ​โปรด‍ปราน​ผู้​นั้น และ​เรา​ประ‌สงค์​จะ​เมตตา​ผู้​ใด เรา​ก็​จะ​เมตตา​ผู้​นั้น”  </span><span class="v1_33_20"><sup id="Exod.33.20" class="v1_33_20">20</sup>พระ‍องค์​จึง​ตรัส​ว่า “เจ้า​จะ​เห็น​หน้า​ของ​เรา​ไม่‍ได้ เพราะ​มนุษย์​เห็น​หน้า​เรา​แล้ว​จะ​มี​ชีวิต​อยู่​ไม่‍ได้” </span><span class="v1_33_21"><sup id="Exod.33.21" class="v1_33_21">21</sup>พระ‍ยาห์‌เวห์​ตรัส​อีก​ว่า “ดู‍สิ มี​ที่​แห่ง​หนึ่ง​อยู่​ใกล้​เรา เจ้า​จง​ไป​ยืน​อยู่​บน​ศิลา​นั้น </span><span class="v1_33_22"><sup id="Exod.33.22" class="v1_33_22">22</sup>แล้ว​ขณะ​เมื่อ​พระ‍สิริ​ของ​เรา​กำลัง​ผ่าน​ไป เรา​จะ​ซ่อน​เจ้า​ไว้​ใน​ซอก‍หิน และ​จะ​บัง​เจ้า​ไว้​ด้วย​มือ​เรา​จน‍กว่า​เรา​จะ​ผ่าน​ไป </span><span class="v1_33_23"><sup id="Exod.33.23" class="v1_33_23">23</sup>เมื่อ​เรา​เอา​มือ​ของ​เรา​ออก​แล้ว เจ้า​จะ​เห็น​หลัง​ของ​เรา แต่​หน้า​ของ​เรา​เจ้า​จะ​ไม่‍ได้​เห็น”</span></p>
</div>
<h2 id="Exod.34">อพยพ 34</h2>
<div class="chapter">
  <h3 class="s">แผ่น‍ศิลา​ชุด​ที่​สอง</h3>
  <p class="p"><span class="v1_34_1"><sup id="Exod.34.1" class="v1_34_1">1</sup>พระ‍ยาห์‌เวห์​ตรัส​กับ​โม‌เสส​ว่า “จง​สกัด​ศิลา​สอง​แผ่น​ให้​เหมือน​อย่าง​เดิม แล้ว​เรา​จะ​จา‌รึก​บน​ศิลา​นั้น​ด้วย​ถ้อย‍คำ​ที่​อยู่​ใน​ศิลา​ชุด​เดิม​ที่​เจ้า​ทำ​แตก </span><span class="v1_34_2"><sup id="Exod.34.2" class="v1_34_2">2</sup>จง​เตรียม​ให้​พร้อม​ใน​เวลา​เช้า แล้ว​จง​ขึ้น​ภูเขา​ซี‌นาย​แต่‍เช้า จง​เข้า‍เฝ้า​เรา​ที่​นั่น​บน​ยอด‍เขา​นั้น </span><span class="v1_34_3"><sup id="Exod.34.3" class="v1_34_3">3</sup>อย่า​ให้​ผู้​ใด​ขึ้น​มา​กับ​เจ้า และ​อย่า​ให้​เห็น​ผู้​ใด​ทั่ว​บริ‌เวณ​ภูเขา อย่า​ให้​ฝูง‍แพะ‍แกะ ฝูง‍โค​กิน​หญ้า​อยู่​หน้า​ภูเขา​นี้​เลย” </span><span class="v1_34_4"><sup id="Exod.34.4" class="v1_34_4">4</sup>ดัง‍นั้น​โม‌เสส​จึง​สกัด​ศิลา​สอง​แผ่น​เหมือน​ชุด​แรก แล้ว​ท่าน​ตื่น​แต่‍เช้า ขึ้น​ไป​บน​ภูเขา​ซี‌นาย​ตาม​รับ‍สั่ง​ของ​พระ‍ยาห์‌เวห์ พร้อม​กับ​ศิลา​สอง​แผ่น </span><span class="v1_34_5"><sup id="Exod.34.5" class="v1_34_5">5</sup>พระ‍ยาห์‌เวห์​เสด็จ​ลง‍มา​ใน​เมฆ​และ​ทรง​ยืน​อยู่​กับ​ท่าน​ที่​นั่น และ​ทรง​ประ‌กาศ​พระ‍นาม​ของ​พระ‍ยาห์‌เวห์  </span><span class="v1_34_6"><sup id="Exod.34.6" class="v1_34_6">6</sup>แล้ว​พระ‍ยาห์‌เวห์​เสด็จ​ผ่าน​ไป​ข้าง‍หน้า​ท่าน ตรัส​ว่า “พระ‍ยาห์‌เวห์ พระ‍ยาห์‌เวห์ เป็น​พระ‍เจ้า​ผู้​เปี่ยม​ด้วย​พระ‍กรุณา​และ​พระ‍คุณ พระ‍องค์​กริ้ว​ช้า ทรง​บริ‌บูรณ์​ด้วย​ความ​รัก‍มั่น‍คง และ​ความ​สัตย์‍จริง </span><span class="v1_34_7"><sup id="Exod.34.7" class="v1_34_7">7</sup>ผู้​ทรง​สำแดง​ความ​รัก‍มั่น‍คง​จน‍ถึง​พันๆ ชั่ว‍อายุ‍คน ผู้​ประ‌ทาน​อภัย​การ​ล่วง‍ละ‌เมิด การ​ทรยศ​และ​บาป แต่​จะ​ไม่​ทรง​ละ‌เว้น​การ​ลง‍โทษ​อย่าง​แน่​นอน และ​ทรง​ให้​โทษ​บิดา​ตก‍ทอด​ไป​ถึง​ลูก‍หลาน​ถึง​สาม​ชั่ว​สี่​ชั่ว‍อายุ‍คน ” </span><span class="v1_34_8"><sup id="Exod.34.8" class="v1_34_8">8</sup>โม‌เสส​จึง​รีบ​กราบ‍ลง​ถึง​ดิน​นมัส‌การ </span><span class="v1_34_9"><sup id="Exod.34.9" class="v1_34_9">9</sup>แล้ว​กราบ‍ทูล​ว่า “องค์‍เจ้า‍นาย ถ้า​ข้า‍พระ‍องค์​เป็น​ที่​โปรด‍ปราน​ใน​สาย‍พระ‍เนตร​ของ​พระ‍องค์ ก็​ขอ​พระ‍องค์​โปรด​เสด็จ​ไป​กับ​พวก‍ข้า‍พระ‍องค์​แม้‍ว่า​ประ‌ชา‍กร​นั้น​หัว‍แข็ง และ​ขอ​ประ‌ทาน​อภัย​การ​ล่วง‍ละ‌เมิด​และ​บาป​ของ​ข้า‍พระ‍องค์‍ทั้ง‍หลาย และ​ขอ​ทรง​รับ​พวก‍ข้า‍พระ‍องค์​เป็น​มรดก​ของ​พระ‍องค์​ด้วย”</span></p>
  <h3 class="s">การ​รื้อ‍ฟื้น​พันธ‌สัญญา</h3>
  <p class="p"><span class="v1_34_10"><sup id="Exod.34.10" class="v1_34_10">10</sup>แล้ว​พระ‍องค์​ตรัส​ว่า “นี่‍แน่ะ เรา​จะ​ทำ​พันธ‌สัญญา  เรา​จะ​ทำ​การ​อัศ‌จรรย์​ต่อ‍หน้า​ประ‌ชา‍กร​ทั้ง‍สิ้น​ของ​เจ้า ซึ่ง​ไม่​เคย​มี​ใคร​ทำ​ใน​ทั่ว‍พิภพ​และ​ใน​ประ‌ชา‍ชาติ​ทั้ง‍สิ้น ประ‌ชา‍ชน​ทั้ง‍หมด​ซึ่ง​เจ้า​อยู่​ท่าม‍กลาง​เขา​นั้น จะ​ได้​เห็น​ราช‌กิจ​ของ​พระ‍ยาห์‌เวห์ เพราะ​สิ่ง​ที่​เรา​จะ​ทำ​ต่อ​เจ้า​นั้น​จะ​เป็น​สิ่ง​ที่​น่า‍เกรง‍ขาม</span></p>
  <p class="p"><span class="v1_34_11"><sup id="Exod.34.11" class="v1_34_11">11</sup>“จง​รักษา​คำ‍บัญชา​ที่​เรา​ให้​เจ้า​ใน​วัน‍นี้ ดู‍เถิด เรา​จะ​ไล่​คน​อา‌โม‌ไรต์ คน​คา‌นา‌อัน คน​ฮิต‌ไทต์ คน​เป‌ริส‌ซี คน​ฮี‌ไวต์ และ​คน​เย‌บุส ไป​ให้​พ้น‍หน้า​เจ้า </span><span class="v1_34_12"><sup id="Exod.34.12" class="v1_34_12">12</sup>จง​ระวัง​ตัว​ให้​ดี เกรง‍ว่า​เจ้า​จะ​ทำ​พันธ‌สัญญา​กับ​ผู้​ที่​อาศัย​อยู่​ใน​แผ่น‍ดิน​นั้น​ซึ่ง​เจ้า​จะ​ไป​ถึง ไม่​อย่าง​นั้น​มัน​จะ​เป็น​บ่วง‍แร้ว​ดัก​เจ้า </span><span class="v1_34_13"><sup id="Exod.34.13" class="v1_34_13">13</sup>แต่​เจ้า‍ทั้ง‍หลาย​จง​ทำ‍ลาย​แท่น‍บูชา​และ​ทุบ​เสา​ศักดิ์‍สิทธิ์​ของ​เขา​ให้​แหลก​ละ‌เอียด และ​โค่น​บรร‌ดา​เสา​อา‌เช-ราห์  ​ของ​เขา​เสีย </span><span class="v1_34_14"><sup id="Exod.34.14" class="v1_34_14">14</sup>(ห้าม​นมัส‌การ​พระ​อื่น เพราะ​พระ‍ยาห์‌เวห์​ผู้​มี​พระ‍นาม​ว่า “หวง‍แหน” เป็น​พระ‍เจ้า​ผู้​ทรง​หวง‍แหน) </span><span class="v1_34_15"><sup id="Exod.34.15" class="v1_34_15">15</sup>เกรง‍ว่า​เจ้า​จะ​ทำ​พันธ‌สัญญา​กับ​ผู้​ที่​อาศัย​อยู่​ใน​แผ่น‍ดิน​นั้น และ​เมื่อ​พวก‍เขา​เล่น‍ชู้​กับ​พระ​ของ​ตน และ​ถวาย​สัตว‌บูชา​แก่​พระ​ของ​ตน​นั้น เขา​จะ​เชิญ​เจ้า​ไป​ร่วม​ด้วย และ​เจ้า​จะ​กิน​ของ​ที่​เขา​ถวาย‍บูชา​นั้น </span><span class="v1_34_16"><sup id="Exod.34.16" class="v1_34_16">16</sup>เกรง‍ว่า​เจ้า​จะ​รับ​บุตร‍หญิง​ของ​พวก‍เขา​มา​เป็น​ภรรยา​บุตร‍ชาย​ของ​เจ้า และ​บุตร‍หญิง​ของ​เขา​นั้น​จะ​ไป​เล่น‍ชู้​กับ​พระ​ของ​ตน และ​ชัก‍ชวน​ให้​บุตร‍ชาย​ของ​เจ้า​ไป​เล่น‍ชู้​กับ​พระ​เหล่า‍นั้น​ด้วย</span></p>
  <p class="p"><span class="v1_34_17"><sup id="Exod.34.17" class="v1_34_17">17</sup>“ห้าม​หล่อ​รูป‍พระ​ไว้​สำหรับ​ตัว​เอง </span></p>
  <p class="p"><span class="v1_34_18"><sup id="Exod.34.18" class="v1_34_18">18</sup>“เจ้า​จง​ถือ​เทศ‌กาล​กิน​ขนม‍ปัง‍ไร้‍เชื้อ  จง​กิน​ขนม‍ปัง‍ไร้‍เชื้อ​เจ็ด​วัน​ตาม​กำ‌หนด​ใน​เดือน​อา‌บีบ ​ตาม​ที่​เรา​บัญชา​เจ้า เพราะ​เจ้า​ออก​จาก​อียิปต์​ใน​เดือน​อา‌บีบ </span><span class="v1_34_19"><sup id="Exod.34.19" class="v1_34_19">19</sup>ทุก‍สิ่ง​ซึ่ง​ออก​จาก​ครรภ์​ครั้ง‍แรก​เป็น​ของ​เรา  คือ​ฝูง‍ปศุ‌สัตว์​ตัว‍ผู้​ทั้ง‍หมด​ของ​เจ้า ลูก‍หัว‍ปี​ของ​โค​และ​ของ​แกะ </span><span class="v1_34_20"><sup id="Exod.34.20" class="v1_34_20">20</sup>ส่วน​ลูก​ลา​หัว‍ปี​นั้น เจ้า​จง​นำ​ลูก‍แกะ​มา​ไถ่​ไว้ ถ้า​เจ้า​ไม่‍ได้​ไถ่ ก็​จง​หัก​คอ​มัน​เสีย บุตร‍หัว‍ปี​ทั้ง‍หมด​ของ​เจ้า​นั้น​จะ​ต้อง​ไถ่​ไว้​ด้วย  ห้าม​ผู้​ใด​มา​เข้า‍เฝ้า​เรา​มือ‍เปล่า</span></p>
  <p class="p"><span class="v1_34_21"><sup id="Exod.34.21" class="v1_34_21">21</sup>“เจ้า​จง​ทำ​งาน​หก​วัน แต่​วัน‍ที่​เจ็ด​จง​หยุด‍พัก  แม้​แต่​ใน​ฤดู​ไถ‍นา​และ​ฤดู​เกี่ยว​ข้าว​ก็​จง​หยุด‍พัก </span><span class="v1_34_22"><sup id="Exod.34.22" class="v1_34_22">22</sup>จง​ถือ​เทศ‌กาล​สัปดาห์​ด้วย​พืช‍ผล​แรก​ของ​การ​เก็บ‍เกี่ยว​ข้าว​สาลี  และ​ถือ​เทศ‌กาล​เก็บ​ผลิต‍ผล​ใน​ปลาย‍ปี  </span><span class="v1_34_23"><sup id="Exod.34.23" class="v1_34_23">23</sup>ให้​ผู้‍ชาย​ทุก​คน​ของ​เจ้า​เข้า‍เฝ้า​พระ‍ยาห์‌เวห์​องค์‍เจ้า‍นาย พระ‍เจ้า​แห่ง​อิสรา‌เอล​ปี​ละ​สาม​ครั้ง </span><span class="v1_34_24"><sup id="Exod.34.24" class="v1_34_24">24</sup>เพราะ​เรา​จะ​ขับ‍ไล่​ชน‍ชาติ​ทั้ง‍หลาย​ออก​ไป​ให้​พ้น‍หน้า​เจ้า และ​จะ​ขยาย​เขต‍แดน​ของ​เจ้า​ให้​กว้าง​ออก​ไป เมื่อ​เจ้า​จะ​ขึ้น​ไป​เข้า‍เฝ้า​พระ‍ยาห์‌เวห์​พระ‍เจ้า​ของ​เจ้า​ปี​ละ​สาม​ครั้ง‍นั้น จะ​ไม่‍มี​ใคร​อยาก​ได้​แผ่น‍ดิน​ของ​เจ้า​เลย</span></p>
  <p class="p"><span class="v1_34_25"><sup id="Exod.34.25" class="v1_34_25">25</sup>“ห้าม​ถวาย​เลือด​จาก​เครื่อง‍สัตว‌บูชา​ของ​เรา พร้อม​กับ​ขนม‍ปัง​ใส่​เชื้อ และ​ห้าม​เหลือ​เครื่อง‍สัตว‌บูชา​ใน​เทศ‌กาล​ปัส‌กา​ไว้​จน‍ถึง​วัน‍รุ่ง‍ขึ้น  </span><span class="v1_34_26"><sup id="Exod.34.26" class="v1_34_26">26</sup>จง​นำ​พืช‍ผล​แรก​ที่​ดี​ที่​สุด​จาก​ผืน‍ดิน​ของ​เจ้า​มา​ถวาย​ยัง​พระ‍นิ‌เวศ​ของ​พระ‍ยาห์‌เวห์​พระ‍เจ้า​ของ​เจ้า  อย่า​ต้ม​เนื้อ​ลูก​แพะ​ด้วย​น้ำ‍นม​แม่​ของ​มัน​เลย”  </span><span class="v1_34_27"><sup id="Exod.34.27" class="v1_34_27">27</sup>พระ‍ยาห์‌เวห์​ตรัส​กับ​โม‌เสส​ว่า “เจ้า​จง​เขียน​คำ​เหล่า‍นี้​ไว้ เพราะ​เรา​ทำ​พันธ‌สัญญา​ไว้​กับ​เจ้า​และ​กับ​พวก​อิสรา‌เอล​ตาม​คำ​เหล่า‍นี้​แล้ว” </span><span class="v1_34_28"><sup id="Exod.34.28" class="v1_34_28">28</sup>โม‌เสส​เข้า‍เฝ้า​พระ‍ยาห์‌เวห์​อยู่​ที่​นั่น​สี่‍สิบ​วัน​สี่‍สิบ​คืน ท่าน​ไม่‍ได้​รับ‍ประ‌ทาน​อาหาร​หรือ​ดื่ม​น้ำ​เลย ท่าน​จา‌รึก​ถ้อย‍คำ​แห่ง​พันธ‌สัญญา​ไว้​บน​แผ่น​ศิลา คือ​พระ‍บัญญัติ​สิบ​ประ‌การ</span></p>
  <h3 class="s">ใบ‍หน้า​ของ​โม‌เสส​ทอ‍แสง</h3>
  <p class="p"><span class="v1_34_29"><sup id="Exod.34.29" class="v1_34_29">29</sup>ต่อ‍มา​โม‌เสส​ลง‍มา​จาก​ภูเขา​ซี‌นาย มี​แผ่น​พระ‍โอ‌วาท​สอง​แผ่น​ใน​มือ​ของ​ท่าน​ด้วย​ขณะ‍ที่​ลง‍มา​จาก​ภูเขา​นั้น โม‌เสส​ก็​ไม่​ทราบ​ว่า​ผิว‍หน้า​ของ​ตน​ทอ‍แสง​เนื่อง‍จาก​ท่าน​ได้​สนทนา​กับ​พระ‍เจ้า </span><span class="v1_34_30"><sup id="Exod.34.30" class="v1_34_30">30</sup>เมื่อ​อา‌โรน​และ​คน​อิสรา‌เอล​ทั้ง‍หมด​มอง‍ดู​โม‌เสส ก็​เห็น​ว่า​ผิว‍หน้า​ของ​ท่าน​ทอ‍แสง และ​พวก‍เขา​ก็​กลัว​ไม่​กล้า​เข้า‍มา​ใกล้​ท่าน </span><span class="v1_34_31"><sup id="Exod.34.31" class="v1_34_31">31</sup>โม‌เสส​จึง​เรียก​พวก‍เขา​มา แล้ว​อา‌โรน​กับ​พวก​ผู้‍นำ​ทั้ง‍หมด​ของ​ชุม‌นุม‍ชน​ก็​กลับ‍มา‍หา​ท่าน และ​โม‌เสส​ได้​กล่าว​กับ​พวก‍เขา </span><span class="v1_34_32"><sup id="Exod.34.32" class="v1_34_32">32</sup>หลัง‍จาก​คน​อิสรา‌เอล​ทั้ง‍สิ้น​เข้า‍มา​ใกล้ โม‌เสส​ก็​ให้​บัญญัติ​แก่​เขา‍ทั้ง‍หลาย​ตาม​ที่​พระ‍ยาห์‌เวห์​ตรัส​กับ​ท่าน​ทุก​ข้อ​บน​ภูเขา​ซี‌นาย </span><span class="v1_34_33"><sup id="Exod.34.33" class="v1_34_33">33</sup>เมื่อ​ท่าน​พูด​จบ​แล้ว ก็​ใช้​ผ้า‍คลุม‍หน้า​ไว้ </span><span class="v1_34_34"><sup id="Exod.34.34" class="v1_34_34">34</sup>แต่​เมื่อ‍ไร​ที่​โม‌เสส​เข้า‍เฝ้า​พระ‍ยาห์‌เวห์​เพื่อ​กราบ‍ทูล​พระ‍องค์ ท่าน​ก็​ปลด​ผ้า​นั้น​ออก จน‍กว่า​จะ​กลับ​ออก​มา เมื่อ​ท่าน​ออก​มา​ก็​เล่า​ให้​คน​อิสรา‌เอล​ฟัง​ถึง​สิ่ง​ที่​พระ‍องค์​ทรง​บัญชา​ท่าน </span><span class="v1_34_35"><sup id="Exod.34.35" class="v1_34_35">35</sup>และ​คน​อิสรา‌เอล​ดู​หน้า​ของ​โม‌เสส ก็​เห็น​ผิว‍หน้า​ของ​โม‌เสส​ทอ‍แสง ดัง‍นั้น​โม‌เสส​จึง​ใช้​ผ้า‍คลุม‍หน้า​อีก จน‍กว่า​จะ​เข้า​ไป​ทูล​พระ‍องค์ </span></p>
</div>
<h2 id="Exod.35">อพยพ 35</h2>
<div class="chapter">
  <h3 class="s">ระเบียบ​วัน‍สะ‌บา‌โต</h3>
  <p class="p"><span class="v1_35_1"><sup id="Exod.35.1" class="v1_35_1">1</sup>โม‌เสส​เรียก​ชุม‌นุม‍ชน​อิสรา‌เอล​ทั้ง‍หมด​มา​ประ‌ชุม​กัน​และ​กล่าว​กับ​พวก‍เขา​ว่า “ต่อ‍ไป‍นี้​เป็น​สิ่ง​ที่​พระ‍ยาห์‌เวห์​ทรง​บัญชา​ให้​ท่าน​ทั้ง‍หลาย​ทำ </span><span class="v1_35_2"><sup id="Exod.35.2" class="v1_35_2">2</sup>จง​ทำ​งาน​หก​วัน แต่​วัน‍ที่​เจ็ด​จะ​เป็น​วัน‍บริ‌สุทธิ์​ของ​พวก‍ท่าน เป็น​สะ‌บา‌โต​แด่​พระ‍ยาห์‌เวห์​สำหรับ​หยุด‍พัก  ทุก​คน​ที่​ทำ​งาน​ใน​วัน‍นั้น​ต้อง​ถูก​ลง‍โทษ​ถึง​ตาย </span><span class="v1_35_3"><sup id="Exod.35.3" class="v1_35_3">3</sup>ใน​วัน‍สะ‌บา‌โต​นั้น ห้าม​ก่อ​ไฟ​ใน​ที่​อาศัย​ทุก​แห่ง​ของ​ท่าน”</span></p>
  <h3 class="s">การ​ตระ‌เตรียม​เพื่อ​สร้าง​พลับ‌พลา</h3>
  <p class="p"><span class="v1_35_4"><sup id="Exod.35.4" class="v1_35_4">4</sup>โม‌เสส​กล่าว​กับ​ชุม‌นุม‍ชน​ทั้ง‍สิ้น​ของ​อิสรา‌เอล​ว่า “ต่อ‍ไป‍นี้​เป็น​สิ่ง​ที่​พระ‍ยาห์‌เวห์​ทรง​บัญชา </span><span class="v1_35_5"><sup id="Exod.35.5" class="v1_35_5">5</sup>จง​รับ​เครื่อง‍ถวาย​แด่​พระ‍ยาห์‌เวห์​จาก​พวก​ของ​ท่าน ผู้​ใด​สมัคร‍ใจ​ก็​ให้​ผู้​นั้น​นำ​ของ​มา​ถวาย​พระ‍ยาห์‌เวห์ คือ​ทอง‍คำ เงิน และ​ทอง‍สัม‌ฤทธิ์ </span><span class="v1_35_6"><sup id="Exod.35.6" class="v1_35_6">6</sup>ด้าย‍สี‍ฟ้า สี‍ม่วง สี‍แดง‍เข้ม ผ้า‍ป่าน‍เนื้อ‍ดี และ​ขน​แพะ </span><span class="v1_35_7"><sup id="Exod.35.7" class="v1_35_7">7</sup>หนัง​แกะ​ตัว‍ผู้​ย้อม​สี‍แดง หนัง​อย่าง​ดี ​และ​ไม้​กระ‌ถิน‍เทศ </span><span class="v1_35_8"><sup id="Exod.35.8" class="v1_35_8">8</sup>น้ำ‍มัน‍ตะ‌เกียง เครื่อง‍เทศ​สำหรับ​ปรุง​น้ำ‍มัน​ไว้​เจิม และ​สำหรับ​ปรุง​เครื่อง‍หอม </span><span class="v1_35_9"><sup id="Exod.35.9" class="v1_35_9">9</sup>โอ‌นิกซ์ และ​พลอย​ต่างๆ สำหรับ​ฝัง​ใน​เอ‌โฟด​และ​ทับ‍ทรวง</span></p>
  <p class="p"><span class="v1_35_10"><sup id="Exod.35.10" class="v1_35_10">10</sup>“จง​ให้​ทุก​คน​ที่​มี​ความ​สามารถ​ใน​พวก‍ท่าน​พา​กัน​มา​ทำ​ทุก‍สิ่ง​ที่​พระ‍ยาห์‌เวห์​ทรง​บัญชา​ให้​ทำ​นั้น </span><span class="v1_35_11"><sup id="Exod.35.11" class="v1_35_11">11</sup>คือ​พลับ‌พลา เต็นท์ และ​ผ้า‍คลุม‍เต็นท์ ขอ‍เกี่ยว​และ​กรอบ‍ไม้ กลอน เสา และ​ฐาน​รอง‍รับ​เสา​ของ​พลับ‌พลา​นั้น </span><span class="v1_35_12"><sup id="Exod.35.12" class="v1_35_12">12</sup>หีบ​และ​ไม้‍คาน​สำหรับ​หาม​หีบ พระ‍ที่‍นั่ง‍กรุณา​กับ​ม่าน‍บัง‍ตา </span><span class="v1_35_13"><sup id="Exod.35.13" class="v1_35_13">13</sup>โต๊ะ​กับ​ไม้‍คาน​สำหรับ​หาม​โต๊ะ เครื่อง‍ใช้​ทุก‍อย่าง​สำหรับ​โต๊ะ และ​ขนม‍ปัง​เฉพาะ‍พระ‍พักตร์ </span><span class="v1_35_14"><sup id="Exod.35.14" class="v1_35_14">14</sup>คัน‍ประ‌ทีป​ที่​ให้​แสง‍สว่าง​กับ​เครื่อง‍ใช้​สำหรับ​คัน‍ประ‌ทีป​และ​ตะ‌เกียง​กับ​น้ำ‍มัน‍ตะ‌เกียง </span><span class="v1_35_15"><sup id="Exod.35.15" class="v1_35_15">15</sup>แท่น​เผา​เครื่อง‍หอม​กับ​ไม้‍คาน​สำหรับ​หาม​แท่น​นั้น น้ำ‍มัน‍เจิม และ​เครื่อง‍หอม และ​ม่าน‍บัง‍ตา​สำหรับ​ประตู ที่​ประตู​พลับ‌พลา </span><span class="v1_35_16"><sup id="Exod.35.16" class="v1_35_16">16</sup>แท่น​เครื่อง‍บูชา‍เผา‍ทั้ง‍ตัว​กับ​ตา‍ข่าย​ทอง‍สัม‌ฤทธิ์ ไม้‍คาน‍หาม​และ​เครื่อง‍ใช้​ของ​แท่น อ่าง​กับ​ฐาน​รอง </span><span class="v1_35_17"><sup id="Exod.35.17" class="v1_35_17">17</sup>ผ้า‍ม่าน​สำหรับ​กั้น​ลาน​พลับ‌พลา กับ​เสา และ​ฐาน​รอง‍รับ​เสา และ​ม่าน‍บัง‍ตา​สำหรับ​ประตู​เข้า​ลาน </span><span class="v1_35_18"><sup id="Exod.35.18" class="v1_35_18">18</sup>หลัก‍หมุด​สำหรับ​พลับ‌พลา และ​หลัก‍หมุด​สำหรับ​ลาน​พลับ‌พลา​พร้อม​กับ​เชือก </span><span class="v1_35_19"><sup id="Exod.35.19" class="v1_35_19">19</sup>เสื้อ‍ตำ‌แหน่ง​เย็บ​ด้วย​ฝี‍มือ​ประ‌ณีต​สำหรับ​แต่ง​เวลา​ปรน‌นิ‌บัติ​ใน​สถาน‍นมัส‌การ คือ​เสื้อ‍ตำ‌แหน่ง​บริ‌สุทธิ์​สำหรับ​อา‌โรน​ปุ‌โร‌หิต และ​เสื้อ‍ตำ‌แหน่ง​สำหรับ​บุตร​ของ​ท่าน เพื่อ​ใช้​ปฏิ‌บัติ​งาน​ใน​ตำ‌แหน่ง​ปุ‌โร‌หิต”</span></p>
  <h3 class="s">ของ‍ถวาย​สำหรับ​พลับ‌พลา</h3>
  <p class="p"><span class="v1_35_20"><sup id="Exod.35.20" class="v1_35_20">20</sup>แล้ว​ชุม‌นุม‍ชน​อิสรา‌เอล​ทั้ง‍หมด​ก็​แยก‍ย้าย​กัน​ไป​จาก​โม‌เสส </span><span class="v1_35_21"><sup id="Exod.35.21" class="v1_35_21">21</sup>ทุก​คน​ที่​หัว‍ใจ​ของ​เขา​เรียก‍ร้อง​ก็​นำ​สิ่ง‍ของ​มา​ถวาย​พระ‍ยาห์‌เวห์​สำหรับ​เต็นท์‍นัด‍พบ และ​สำหรับ​งาน​ปรน‌นิ‌บัติ​ทุก‍อย่าง และ​สำหรับ​เสื้อ‍ตำ‌แหน่ง​บริ‌สุทธิ์ </span><span class="v1_35_22"><sup id="Exod.35.22" class="v1_35_22">22</sup>พวก‍เขา​จึง​พา​กัน​มา​ทั้ง​ชาย​หญิง ทุก​คน​ที่​สมัคร‍ใจ​ก็​นำ​เข็ม‍กลัด ตุ้ม‍หู แหวน‍ตรา และ​สร้อย‍คอ เครื่อง‍ประ‌ดับ​ทุก​ชิ้น​ล้วน​เป็น​ทอง‍คำ คือ​ทุก​คน​นำ​ทอง‍คำ​มา​โบก‍ถวาย​พระ‍ยาห์‌เวห์ </span><span class="v1_35_23"><sup id="Exod.35.23" class="v1_35_23">23</sup>ส่วน​ทุก​คน​ที่​มี​ด้าย‍สี‍ฟ้า สี‍ม่วง สี‍แดง‍เข้ม หรือ​ที่​มี​ผ้า‍ป่าน‍เนื้อ‍ดี ขน​แพะ หนัง​แกะ​ตัว‍ผู้​ย้อม​สี‍แดง และ​หนัง​อย่าง​ดี​ก็​เอา​ของ​เหล่า‍นั้น​มา​ถวาย </span><span class="v1_35_24"><sup id="Exod.35.24" class="v1_35_24">24</sup>ทุก​คน​ที่​มี​เงิน​หรือ​ทอง‍สัม‌ฤทธิ์​จะ​ถวาย ก็​นำ​มา​ถวาย​พระ‍ยาห์‌เวห์ และ​ทุก​คน​ที่​มี​ไม้​กระ‌ถิน‍เทศ​ที่​ใช้​กับ​งาน​ใด​ได้​ก็​นำ​ไม้​นั้น​มา​ถวาย </span><span class="v1_35_25"><sup id="Exod.35.25" class="v1_35_25">25</sup>ส่วน​ผู้​หญิง​ทุก​คน​ที่​ชำนาญ​ก็​ปั่น‍ด้าย​ด้วย​มือ​ของ​ตน แล้ว​นำ​ด้าย​ที่​ปั่น​นั้น​มา​ทั้ง​สี‍ฟ้า สี‍ม่วง สี‍แดง‍เข้ม และ​เส้น‍ป่าน​ปั่น​อย่าง​ดี </span><span class="v1_35_26"><sup id="Exod.35.26" class="v1_35_26">26</sup>และ​ผู้​หญิง​ทุก​คน​ที่​เต็ม​ใจ​และ​ชำนาญ​ก็​ปั่น​ขน​แพะ </span><span class="v1_35_27"><sup id="Exod.35.27" class="v1_35_27">27</sup>พวก​ผู้‍นำ​ก็​นำ​โอ‌นิกซ์ และ​พลอย​อื่นๆ สำหรับ​ฝัง​ใน​เอ‌โฟด​และ​ทับ‍ทรวง​มา </span><span class="v1_35_28"><sup id="Exod.35.28" class="v1_35_28">28</sup>พร้อม​กับ​เครื่อง‍เทศ​และ​น้ำ‍มัน​ตะ‌เกียง น้ำ‍มัน​เจิม และ​เครื่อง‍เทศ​สำหรับ​ปรุง​เครื่อง‍หอม </span><span class="v1_35_29"><sup id="Exod.35.29" class="v1_35_29">29</sup>คน​อิสรา‌เอล​ทุก​คน​ทั้ง​ชาย​หญิง​ที่​หัว‍ใจ​ของ​เขา​เรียก‍ร้อง​ให้​นำ​ของ​มา​ถวาย​สำหรับ​การ‍งาน​ทุก‍อย่าง ซึ่ง​พระ‍ยาห์‌เวห์​ทรง​บัญชา​ผ่าน​ทาง​โม‌เสส​ให้​พวก‍เขา​ทำ ต่าง​ก็​นำ​ของ​มา​ถวาย​แด่​พระ‍ยาห์‌เวห์​ด้วย​ความ​สมัคร‍ใจ</span></p>
  <h3 class="s">เบ‌ซา‌เลล​และ​โอ‌โฮ‌ลี‌อับ</h3>
  <p class="p"><span class="v1_35_30"><sup id="Exod.35.30" class="v1_35_30">30</sup>โม‌เสส​จึง​กล่าว​กับ​คน​อิสรา‌เอล​ว่า “ดู‍สิ พระ‍ยาห์‌เวห์​ทรง​เลือก​เบ‌ซา‌เลล​บุตร​อุ‌รี​ผู้​เป็น​บุตร​ของ​เฮอร์​แห่ง​เผ่า​ยู‌ดาห์ </span><span class="v1_35_31"><sup id="Exod.35.31" class="v1_35_31">31</sup>และ​พระ‍องค์​ได้​โปรด​ให้​เขา​เต็ม​เปี่ยม​ด้วย​พระ‍วิญ‌ญาณ​ของ​พระ‍เจ้า​คือ​ให้​เขา​มี​สติ​ปัญญา ทัก‌ษะ และ​ความ​รู้​ใน​งาน​ช่าง​ทุก‍อย่าง </span><span class="v1_35_32"><sup id="Exod.35.32" class="v1_35_32">32</sup>เพื่อ​จะ​คิด​ออก‍แบบ​ใน​การ​ทำ​เครื่อง‍ทอง เครื่อง‍เงิน และ​เครื่อง‍ทอง‍สัม‌ฤทธิ์ </span><span class="v1_35_33"><sup id="Exod.35.33" class="v1_35_33">33</sup>ใน​การ​เจีย‌ระไน​อัญมณี สำหรับ​ฝัง​ใน​กระ‌เปาะ​และ​ใน​การ​แกะ‍สลัก​ไม้​สำหรับ​งาน​ช่าง​ทุก‍อย่าง </span><span class="v1_35_34"><sup id="Exod.35.34" class="v1_35_34">34</sup>อนึ่ง​พระ‍องค์​ทรง​ดล‍ใจ​ให้​เขา​กับ​โอ‌โฮ‌ลี‌อับ​บุตร​อา‌หิ‌สะ‌มัค​เผ่า​ดาน มี​น้ำ‍ใจ​ที่​จะ​สอน​คน​อื่น​ด้วย </span><span class="v1_35_35"><sup id="Exod.35.35" class="v1_35_35">35</sup>คน​ทั้ง‍สอง​นี้​พระ‍องค์​ประ‌ทาน​ทัก‌ษะ​ใน​การ​ทำ​งาน​ให้​ทุก‍อย่าง เช่น​งาน​ฝี‍มือ งาน​ออก‍แบบ และ​งาน​ปัก​ด้วย​ด้าย‍สี​คือ สี‍ฟ้า สี‍ม่วง สี‍แดง‍เข้ม และ​เส้น‍ป่าน​ปั่น​อย่าง​ดี และ​ช่าง‍ทอ คือ​ทำ​การ​ช่าง‍ฝี‍มือ​ได้​ทุก‍อย่าง และ​เป็น​ช่าง‍ออก‍แบบ​อย่าง​ฉลาด​ด้วย</span></p>
</div>
<h2 id="Exod.36">อพยพ 36</h2>
<div class="chapter">
  <p class="p"><span class="v1_36_1"><sup id="Exod.36.1" class="v1_36_1">1</sup>“เบ‌ซา‌เลล​และ​โอ‌โฮ‌ลี‌อับ​กับ​ช่าง‍ฝี‍มือ​ทุก​คน ที่​พระ‍ยาห์‌เวห์​ประ‌ทาน​สติ​ปัญญา​และ​ทัก‌ษะ​ให้​รู้‍จัก​ทำ​งาน​ทุก‍อย่าง​ใน​การ​สร้าง​สถาน‍นมัส‌การ พวก‍เขา​ก็​ทำ​ตาม​ทุก‍อย่าง​ที่​พระ‍ยาห์‌เวห์​ทรง​บัญชา​ไว้​แล้ว” </span><span class="v1_36_2"><sup id="Exod.36.2" class="v1_36_2">2</sup>โม‌เสส​จึง​เรียก​เบ‌ซา‌เลล​และ​โอ‌โฮ‌ลี‌อับ​กับ​ช่าง‍ฝี‍มือ​ทุก​คน ซึ่ง​พระ‍ยาห์‌เวห์​ประ‌ทาน​สติ​ปัญญา​ไว้​ใน​ใจ​ของ​เขา คือ​ทุก​คน​ที่​หัว‍ใจ​ของ​เขา​เรียก‍ร้อง​ให้​มา​ทำ​งาน </span><span class="v1_36_3"><sup id="Exod.36.3" class="v1_36_3">3</sup>พวก‍เขา​ได้​รับ​เครื่อง‍ถวาย​ทุก​ชิ้น​จาก​โม‌เสส คือ​ของ‍ถวาย​ที่​คน​อิสรา‌เอล​นำ​มา​ถวาย​เพื่อ​สร้าง​สถาน‍นมัส‌การ ประ‌ชา‍ชน​ยัง​นำ​ของ​มา​ถวาย​ด้วย​ความ​สมัคร‍ใจ​อีก​ทุก​เช้า </span><span class="v1_36_4"><sup id="Exod.36.4" class="v1_36_4">4</sup>ส่วน​ทุก​คน​ที่​มี​สติ​ปัญญา​ที่​ได้​ทำ​งาน​ต่างๆ เพื่อ​สถาน‍นมัส‌การ​นั้น​มา​ถึง โดย​ต่าง​ก็​ผละ​จาก​งาน​ของ​ตน </span><span class="v1_36_5"><sup id="Exod.36.5" class="v1_36_5">5</sup>พวก‍เขา​พา​กัน​มา​เรียน​โม‌เสส​ว่า “ประ‌ชา‍ชน​นำ​ของ​มา​ถวาย​มาก​เกิน​ความ​ต้อง‍การ​ที่​จะ​ใช้​ใน​งาน​ซึ่ง​พระ‍ยาห์‌เวห์​ทรง​บัญชา​ให้​ทำ” </span><span class="v1_36_6"><sup id="Exod.36.6" class="v1_36_6">6</sup>โม‌เสส​จึง​สั่ง​ให้​ประ‌กาศ​ไป​ทั่ว​ค่าย​ว่า “อย่า​ให้​ชาย​หญิง​นำ​ของ​สำหรับ​สร้าง​สถาน‍นมัส‌การ​มา​ถวาย​อีก​เลย” ดัง‍นั้น​ประ‌ชา‍ชน​จึง​ไม่​นำ​ของ​มา​ถวาย​อีก </span><span class="v1_36_7"><sup id="Exod.36.7" class="v1_36_7">7</sup>เพราะ​ของ​ที่​มี​อยู่​แล้ว​ก็​พอ​สำหรับ​งาน​ทุก‍อย่าง และ​ยัง​มี​เหลือ​อีก</span></p>
  <h3 class="s">การ​สร้าง​พลับ‌พลา</h3>
  <p class="p"><span class="v1_36_8"><sup id="Exod.36.8" class="v1_36_8">8</sup>ช่าง‍ฝี‍มือ​ทุก​คน​ใน​หมู่​คน​งาน​ได้​สร้าง​พลับ‌พลา​ด้วย​ม่าน​สิบ​ผืน ที่​ทำ​จาก​ผ้า‍ป่าน‍เนื้อ‍ดี​และ​ด้าย‍สี‍ฟ้า สี‍ม่วง สี‍แดง‍เข้ม และ​ปัก​ภาพ​เค‌รูบ​ซึ่ง​ออก‍แบบ​ไว้​ที่​ม่าน​นั้น </span><span class="v1_36_9"><sup id="Exod.36.9" class="v1_36_9">9</sup>ม่าน​ผืน​หนึ่ง​ให้​ยาว 12 เมตร กว้าง 2 เมตร ม่าน​ทุก​ผืน​ให้​มี​ขนาด​เท่า​กัน</span></p>
  <p class="p"><span class="v1_36_10"><sup id="Exod.36.10" class="v1_36_10">10</sup>ม่าน​ห้า​ผืน​เขา​ทำ​ให้​เกี่ยว‍ติด‍กัน และ​อีก​ห้า​ผืน​นั้น​ก็​ให้​เกี่ยว‍ติด‍กัน​ด้วย </span><span class="v1_36_11"><sup id="Exod.36.11" class="v1_36_11">11</sup>เขา​ทำ​หู​ม่าน​ด้วย​ด้าย‍สี‍ฟ้า​ติด​ไว้​ตาม​ขอบ​ม่าน​ด้าน‍นอก​สุด​ทั้ง​ชุด​ที่​หนึ่ง​และ​ชุด​ที่​สอง </span><span class="v1_36_12"><sup id="Exod.36.12" class="v1_36_12">12</sup>ม่าน​ผืน​หนึ่ง​เขา​ทำ​หู​ห้า‍สิบ​หู และ​ตาม​ขอบ​ม่าน​ชุด​ที่​สอง เขา​ก็​ทำ​หู​ห้า‍สิบ​หู​ให้​ตรง‍กัน </span><span class="v1_36_13"><sup id="Exod.36.13" class="v1_36_13">13</sup>และ​เขา​ทำ​ขอ​ทอง‍คำ​ห้า‍สิบ​ขอ และ​ใช้​มัน​เกี่ยว​ม่าน​ให้​เป็น​พลับ‌พลา​เดียว‍กัน</span></p>
  <p class="p"><span class="v1_36_14"><sup id="Exod.36.14" class="v1_36_14">14</sup>เขา​ทำ​ม่าน​อีก​สิบ‍เอ็ด​ผืน​ด้วย​ขน​แพะ สำหรับ​เป็น​เต็นท์​คลุม​พลับ‌พลา </span><span class="v1_36_15"><sup id="Exod.36.15" class="v1_36_15">15</sup>ม่าน​ผืน​หนึ่ง​ยาว 13 เมตร กว้าง 2 เมตร ทั้ง​สิบ‍เอ็ด​ผืน​มี​ขนาด​เท่า​กัน </span><span class="v1_36_16"><sup id="Exod.36.16" class="v1_36_16">16</sup>เขา​เกี่ยว​ม่าน​ห้า​ผืน​ให้​ติด‍กัน ส่วน​ม่าน​อีก​หก​ผืน​ก็​เกี่ยว‍ติด‍กัน​แยก​ไว้​ต่าง‍หาก </span><span class="v1_36_17"><sup id="Exod.36.17" class="v1_36_17">17</sup>และ​เขา​ทำ​หู​ม่าน​ห้า‍สิบ​หู​ติด​กับ​ขอบ​ม่าน​ด้าน‍นอก​สุด​ทั้ง​ชุด​ที่​หนึ่ง และ​ชุด​ที่​สอง </span><span class="v1_36_18"><sup id="Exod.36.18" class="v1_36_18">18</sup>เขา​ทำ​ขอ​ทอง‍สัม‌ฤทธิ์​ห้า‍สิบ​ขอ เกี่ยว​ขอ​เข้า​ที่​หู​ม่าน​ให้​ติด‍กัน​เป็น​เต็นท์​หลัง​เดียว </span><span class="v1_36_19"><sup id="Exod.36.19" class="v1_36_19">19</sup>เขา​ทำ​ผ้า‍คลุม‍เต็นท์ ด้วย​หนัง​แกะ​ตัว‍ผู้​ย้อม​สี‍แดง​ชั้น​หนึ่ง และ​คลุม​ทับ​ด้วย​หนัง​อย่าง​ดี ​อีก‍ชั้น‍หนึ่ง</span></p>
  <p class="p"><span class="v1_36_20"><sup id="Exod.36.20" class="v1_36_20">20</sup>เขา​ทำ​กรอบ‍ไม้​สำหรับ​พลับ‌พลา​จาก​ไม้​กระ‌ถิน‍เทศ​ที่​ตั้ง‍ตรง </span><span class="v1_36_21"><sup id="Exod.36.21" class="v1_36_21">21</sup>กรอบ‍ไม้​นั้น​ยาว​แผ่น​ละ 4 เมตร กว้าง 66 เซนติ‌เมตร </span><span class="v1_36_22"><sup id="Exod.36.22" class="v1_36_22">22</sup>กรอบ‍ไม้​แต่​ละ​อัน​มี​สอง​เดือย เพื่อ​ให้​ยึด‍ติด‍กัน เขา​ได้​ทำ​กรอบ‍ไม้​ทุก​อัน​ของ​พลับ‌พลา​อย่าง‍นี้ </span><span class="v1_36_23"><sup id="Exod.36.23" class="v1_36_23">23</sup>เขา​ทำ​กรอบ‍ไม้​สำหรับ​พลับ‌พลา​ดัง‍นี้ ด้าน‍ใต้​เขา​ทำ​ยี่‍สิบ​อัน </span><span class="v1_36_24"><sup id="Exod.36.24" class="v1_36_24">24</sup>เขา​ทำ​ฐาน​สำหรับ​รอง‍รับ​เดือย​ด้วย​เงิน​จำ‌นวน​สี่‍สิบ​ฐาน สำหรับ​กรอบ‍ไม้​ยี่‍สิบ​อัน ใต้​กรอบ‍ไม้​อัน​หนึ่ง มี​ฐาน​รอง‍รับ​เดือย​สอง​ฐาน​สำหรับ​สวม​เดือย​สอง​อัน </span><span class="v1_36_25"><sup id="Exod.36.25" class="v1_36_25">25</sup>ด้าน​ที่​สอง​ของ​พลับ‌พลา​ข้าง​ทิศ​เหนือ​นั้น​เขา​ทำ​กรอบ‍ไม้​ยี่‍สิบ​อัน </span><span class="v1_36_26"><sup id="Exod.36.26" class="v1_36_26">26</sup>เขา​ทำ​ฐาน‍เงิน​รอง‍รับ​เดือย​สี่‍สิบ​ฐาน ใต้​กรอบ‍ไม้​แต่​ละ​อัน​มี​ฐาน​รอง‍รับ​เดือย​สอง​ฐาน </span><span class="v1_36_27"><sup id="Exod.36.27" class="v1_36_27">27</sup>ส่วน​ด้าน‍หลัง​ของ​พลับ‌พลา​ทาง​ทิศ​ตะ‌วัน‍ตก​เขา​ทำ​กรอบ‍ไม้​หก​อัน </span><span class="v1_36_28"><sup id="Exod.36.28" class="v1_36_28">28</sup>เขา​ทำ​กรอบ‍ไม้​อีก​สอง​อัน​สำหรับ​มุม​พลับ‌พลา​ด้าน‍หลัง </span><span class="v1_36_29"><sup id="Exod.36.29" class="v1_36_29">29</sup>ข้าง‍ล่าง​ของ​กรอบ‍ไม้​ให้​จับ​เป็น​คู่ๆ โดย​ข้าง‍บน​ยอด​ติด‍กัน​ที่​ห่วง​แรก เขา​ทำ​อย่าง‍นี้​ทำ​ให้​เกิด​มุม​สอง​มุม </span><span class="v1_36_30"><sup id="Exod.36.30" class="v1_36_30">30</sup>คือ​รวม​เป็น​กรอบ‍ไม้​แปด​อัน​ด้วย‍กัน​พร้อม​กับ​ฐาน‍เงิน​สิบ‍หก​ฐาน ใต้​กรอบ‍ไม้​แต่​ละ​อัน​มี​ฐาน​รอง‍รับ​เดือย​สอง​ฐาน</span></p>
  <p class="p"><span class="v1_36_31"><sup id="Exod.36.31" class="v1_36_31">31</sup>เขา​ทำ​กลอน​ด้วย​ไม้​กระ‌ถิน‍เทศ​ห้า​อัน​สำหรับ​กรอบ‍ไม้​ฝา​พลับ‌พลา​ด้าน​หนึ่ง </span><span class="v1_36_32"><sup id="Exod.36.32" class="v1_36_32">32</sup>และ​กลอน​อีก​ห้า​อัน​สำหรับ​กรอบ‍ไม้​ฝา​พลับ‌พลา​อีก​ด้าน​หนึ่ง และ​สุด‍ท้าย​กลอน​อีก​ห้า​อัน​สำหรับ​กรอบ‍ไม้​ฝา​พลับ‌พลา​ด้าน‍หลัง คือ​ด้าน‍ตะ‌วัน‍ตก </span><span class="v1_36_33"><sup id="Exod.36.33" class="v1_36_33">33</sup>เขา​ทำ​กลอน​ตัว​กลาง​ให้​ร้อย​ตอน‍กลาง​ของ​กรอบ‍ไม้ สำหรับ​ขัด​ฝา​ตั้ง‍แต่​ปลาย​หนึ่ง​ไป​จด​อีก​ปลาย​หนึ่ง </span><span class="v1_36_34"><sup id="Exod.36.34" class="v1_36_34">34</sup>เขา​หุ้ม​กรอบ‍ไม้​เหล่า‍นั้น​ด้วย​ทอง‍คำ และ​ทำ​ห่วง​ทอง‍คำ​สำหรับ​ร้อย​กลอน และ​กลอน​นั้น​เขา​หุ้ม​ด้วย​ทอง‍คำ​เช่น‍กัน</span></p>
  <p class="p"><span class="v1_36_35"><sup id="Exod.36.35" class="v1_36_35">35</sup>เขา​ทำ​ม่าน​ผืน​หนึ่ง​ด้วย​ด้าย‍สี‍ฟ้า สี‍ม่วง สี‍แดง‍เข้ม และ​ด้วย​ผ้า‍ป่าน‍เนื้อ‍ดี เขา​ปัก​ภาพ​เค‌รูบ​อย่าง​ชำนาญ​ที่​ม่าน​นั้น </span><span class="v1_36_36"><sup id="Exod.36.36" class="v1_36_36">36</sup>เขา​ทำ​เสา​ไม้​กระ‌ถิน‍เทศ​สี่​เสา​หุ้ม​ด้วย​ทอง‍คำ ขอ​ติด​เสา​นั้น​ก็​เป็น​ทอง‍คำ เขา​หล่อ​ฐาน‍เงิน​สี่​ฐาน​สำหรับ​รอง‍รับ​เสา </span><span class="v1_36_37"><sup id="Exod.36.37" class="v1_36_37">37</sup>และ​เขา​ทำ​ม่าน‍บัง‍ตา​สำหรับ​ประตู​เต็นท์​นั้น​ด้วย​ด้าย‍สี‍ฟ้า สี‍ม่วง สี‍แดง‍เข้ม​และ​ผ้า‍ป่าน‍เนื้อ‍ดี​ตก‍แต่ง​ด้วย​งาน​ปัก </span><span class="v1_36_38"><sup id="Exod.36.38" class="v1_36_38">38</sup>และ​เขา​ทำ​เสา​ห้า​ต้น​พร้อม‍ด้วย​ขอ‍เกี่ยว​ม่าน​นั้น ส่วน​หัว‍เสา​และ​ราว​ยึด​เสา​นั้น​หุ้ม​ด้วย​ทอง‍คำ แต่​ฐาน​ทั้ง​ห้า​สำหรับ​รอง‍รับ​เสา​นั้น​ทำ​ด้วย​ทอง‍สัม‌ฤทธิ์</span></p>
</div>
<h2 id="Exod.37">อพยพ 37</h2>
<div class="chapter">
  <h3 class="s">การ​ทำ​หีบ‍แห่ง‍สักขี‍พยาน</h3>
  <p class="p"><span class="v1_37_1"><sup id="Exod.37.1" class="v1_37_1">1</sup>เบ‌ซา‌เลล​ทำ​หีบ​ด้วย​ไม้​กระ‌ถิน‍เทศ ยาว 110 เซนติ‌เมตร กว้าง 66 เซนติ‌เมตร และ สูง 66 เซนติ‌เมตร </span><span class="v1_37_2"><sup id="Exod.37.2" class="v1_37_2">2</sup>หีบ​นั้น​เขา​หุ้ม​ด้วย​ทอง‍คำ​บริ‌สุทธิ์ ทั้ง​ด้าน‍ใน​และ​ด้าน‍นอก และ​ได้​ทำ​ขอบ​ด้วย​ทอง‍คำ​ล้อม‍รอบ​หีบ​นั้น </span><span class="v1_37_3"><sup id="Exod.37.3" class="v1_37_3">3</sup>เขา​หล่อ​ห่วง​ทอง‍คำ​สี่​ห่วง​สำหรับ​หีบ​นั้น​ติด​ไว้​ที่​มุม​ทั้ง​สี่ ด้าน​นี้​สอง​ห่วง​และ​ด้าน​นั้น​สอง​ห่วง </span><span class="v1_37_4"><sup id="Exod.37.4" class="v1_37_4">4</sup>เขา​ทำ​คาน‍หาม​ด้วย​ไม้​กระ‌ถิน‍เทศ​แล้ว​หุ้ม​ด้วย​ทอง‍คำ </span><span class="v1_37_5"><sup id="Exod.37.5" class="v1_37_5">5</sup>เขา​สอด​คาน‍หาม​เข้า​ที่​ห่วง​ข้าง​หีบ​สำหรับ​ใช้​ยก​หาม​หีบ​นั้น </span><span class="v1_37_6"><sup id="Exod.37.6" class="v1_37_6">6</sup>แล้ว​เขา​ทำ​พระ‍ที่‍นั่ง‍กรุณา​ด้วย​ทอง‍คำ​บริ‌สุทธิ์ ยาว 110 เซนติ‌เมตร กว้าง 66 เซนติ‌เมตร </span><span class="v1_37_7"><sup id="Exod.37.7" class="v1_37_7">7</sup>เขา​ทำ​เค‌รูบ​ทอง‍คำ​สอง​รูป​โดย​ใช้​ค้อน​เป็น​เครื่อง‍มือ​ทำ ที่​ปลาย​พระ‍ที่‍นั่ง‍กรุณา​ทั้ง‍สอง​ข้าง </span><span class="v1_37_8"><sup id="Exod.37.8" class="v1_37_8">8</sup>เขา​ทำ​เค‌รูบ​ไว้​ที่​ปลาย​พระ‍ที่‍นั่ง‍กรุณา​ข้าง​ละ​รูป เขา​ทำ​เค‌รูบ​นั้น​ที่​ตอน‍ปลาย​ทั้ง‍สอง​ข้าง​เป็น​เนื้อ​เดียว​กับ​พระ‍ที่‍นั่ง‍กรุณา </span><span class="v1_37_9"><sup id="Exod.37.9" class="v1_37_9">9</sup>เค‌รูบ​กาง​ปีก​ขึ้น​สูง​ปก​พระ‍ที่‍นั่ง‍กรุณา​ไว้ และ​หัน‍หน้า​เข้า‍หา​กัน คือ​เค‌รูบ​หัน‍หน้า​มา​ตรง​พระ‍ที่‍นั่ง‍กรุณา</span></p>
  <h3 class="s">การ​ทำ​โต๊ะ​ขนม‍ปัง​เฉพาะ‍พระ‍พักตร์</h3>
  <p class="p"><span class="v1_37_10"><sup id="Exod.37.10" class="v1_37_10">10</sup>เขา​เอา​ไม้​กระ‌ถิน‍เทศ​มา​ทำ​โต๊ะ​ตัว‍หนึ่ง ยาว 88 เซนติ‌เมตร กว้าง 44 เซนติ‌เมตร และ สูง 66 เซนติ‌เมตร </span><span class="v1_37_11"><sup id="Exod.37.11" class="v1_37_11">11</sup>เขา​หุ้ม​โต๊ะ​นั้น​ด้วย​ทอง‍คำ​บริ‌สุทธิ์ และ​ทำ​ขอบ​ด้วย​ทอง‍คำ​ล้อม‍รอบ​โต๊ะ​นั้น​ด้วย </span><span class="v1_37_12"><sup id="Exod.37.12" class="v1_37_12">12</sup>เขา​ทำ​กรอบ​โต๊ะ​นั้น​กว้าง 7.5 เซนติ‌เมตร​โดย​รอบ แล้ว​ทำ​ขอบ​ด้วย​ทอง‍คำ​ล้อม‍รอบ​กรอบ​นั้น </span><span class="v1_37_13"><sup id="Exod.37.13" class="v1_37_13">13</sup>เขา​หล่อ​ห่วง​ทอง‍คำ​สี่​ห่วง​ติด​ไว้​ที่​มุม​ขา​โต๊ะ​ทั้ง​สี่ </span><span class="v1_37_14"><sup id="Exod.37.14" class="v1_37_14">14</sup>ห่วง​นั้น​ชิด​กับ​กรอบ​สำหรับ​สอด​คาน‍หาม </span><span class="v1_37_15"><sup id="Exod.37.15" class="v1_37_15">15</sup>เขา​ทำ​คาน‍หาม​ด้วย​ไม้​กระ‌ถิน‍เทศ แล้ว​หุ้ม​ด้วย​ทอง‍คำ​สำหรับ​หาม​โต๊ะ​นั้น </span><span class="v1_37_16"><sup id="Exod.37.16" class="v1_37_16">16</sup>และ​เขา​ทำ​เครื่อง‍ใช้​สำหรับ​โต๊ะ​นั้น มี​จาน ชาม​เล็ก ช้อน กับ​อ่าง​และ​คน‍โท​ที่​ใช้​ริน​เครื่อง‍ดื่ม‍บูชา ซึ่ง​ทำ​ด้วย​ทอง‍คำ​บริ‌สุทธิ์</span></p>
  <h3 class="s">การ​ทำ​คัน‍ประ‌ทีป</h3>
  <p class="p"><span class="v1_37_17"><sup id="Exod.37.17" class="v1_37_17">17</sup>เขา​ใช้​ค้อน​เป็น​เครื่อง‍มือ​ทำ​คัน‍ประ‌ทีป​ด้วย​ทอง‍คำ​บริ‌สุทธิ์ อีก‍ทั้ง​ฐาน​และ​ลำ‍ตัว​ของ​คัน‍ประ‌ทีป ดอก ฐาน‍ดอก​และ​กลีบ​ก็​ทำ​เป็น​เนื้อ​เดียว​กับ​คัน‍ประ‌ทีป </span><span class="v1_37_18"><sup id="Exod.37.18" class="v1_37_18">18</sup>มี​กิ่ง​หก​กิ่ง​แยก​ออก​จาก​ลำ​คัน‍ประ‌ทีป​นั้น​ข้าง​ละ​สาม​กิ่ง </span><span class="v1_37_19"><sup id="Exod.37.19" class="v1_37_19">19</sup>แต่​ละ​กิ่ง​ที่​ยื่น​ออก​มา​จาก​คัน‍ประ‌ทีป มี​ดอก​เหมือน​ดอก​อัล‌มอนด์​สาม​ดอก ทุกๆ ดอก​มี​ฐาน‍ดอก​และ​กลีบ </span><span class="v1_37_20"><sup id="Exod.37.20" class="v1_37_20">20</sup>และ​ตรง​ลำ​คัน‍ประ‌ทีป​นั้น มี​ดอก​สี่​ดอก​เหมือน​ดอก​อัล‌มอนด์​ทั้ง​ฐาน‍ดอก​และ​กลีบ </span><span class="v1_37_21"><sup id="Exod.37.21" class="v1_37_21">21</sup>ใต้​กิ่ง​ทุกๆ คู่​ที่​ยื่น​ออก​จาก​ลำ​คัน‍ประ‌ทีป​นั้น จะ​มี​ฐาน‍ดอก​หนึ่ง​อัน </span><span class="v1_37_22"><sup id="Exod.37.22" class="v1_37_22">22</sup>ฐาน‍ดอก​และ​กิ่ง​เป็น​เนื้อ​เดียว​กับ​คัน‍ประ‌ทีป ทุก​ส่วน​เป็น​เนื้อ​เดียว‍กัน​ด้วย​ทอง‍คำ​บริ‌สุทธิ์​โดย​ใช้​ค้อน​เป็น​เครื่อง‍มือ​ทำ </span><span class="v1_37_23"><sup id="Exod.37.23" class="v1_37_23">23</sup>เขา​ทำ​ตะ‌เกียง​เจ็ด​ดวง​ของ​คัน‍ประ‌ทีป​นั้น ตะ‌ไกร​ตัด​ไส้‍ตะ‌เกียง​และ​ถาด​ใส่​ตะ‌ไกร​ด้วย​ทอง‍คำ​บริ‌สุทธิ์ </span><span class="v1_37_24"><sup id="Exod.37.24" class="v1_37_24">24</sup>เขา​ทำ​คัน‍ประ‌ทีป​และ​เครื่อง‍ใช้​ทุก‍อย่าง​สำหรับ​คัน‍ประ‌ทีป​นั้น​ด้วย​ทอง‍คำ​บริ‌สุทธิ์​หนัก 35 กิโล‍กรัม</span></p>
  <h3 class="s">การ​ทำ​แท่น​เผา​เครื่อง‍หอม</h3>
  <p class="p"><span class="v1_37_25"><sup id="Exod.37.25" class="v1_37_25">25</sup>เขา​สร้าง​แท่น‍บูชา​สำหรับ​เผา​เครื่อง‍หอม​ด้วย​ไม้​กระ‌ถิน‍เทศ ยาว 45 เซนติ‌เมตร กว้าง 45 เซนติ‌เมตร เป็น​รูป​สี่‍เหลี่ยม‍จัตุ‌รัส และ สูง 90 เซนติ‌เมตร เชิง‍งอน​ที่​มุม​แท่น​นั้น​ก็​เป็น​ไม้​ชิ้น​เดียว​กับ​แท่น </span><span class="v1_37_26"><sup id="Exod.37.26" class="v1_37_26">26</sup>เขา​หุ้ม​แท่น​นั้น​ด้วย​ทอง‍คำ​บริ‌สุทธิ์ ทั้ง​ด้าน‍บน​และ​ด้าน‍ข้าง​ทุก​ด้าน และ​เชิง‍งอน​ด้วย และ​เขา​ทำ​ขอบ​ด้วย​ทอง‍คำ​ล้อม‍รอบ​แท่น​นั้น </span><span class="v1_37_27"><sup id="Exod.37.27" class="v1_37_27">27</sup>เขา​ทำ​ห่วง​ทอง‍คำ​สอง​ห่วง​ติด​ไว้​ใต้​ขอบ​ด้าน​ละ​ห่วง​ตรง‍ข้าม​กัน​สำหรับ​สอด​ไม้​คาน‍หาม </span><span class="v1_37_28"><sup id="Exod.37.28" class="v1_37_28">28</sup>เขา​ทำ​ไม้‍คาน‍หาม​นั้น​ด้วย​ไม้​กระ‌ถิน‍เทศ​หุ้ม​ด้วย​ทอง‍คำ</span></p>
  <h3 class="s">การ​ปรุง​น้ำ‍มัน‍เจิม​และ​เครื่อง‍หอม</h3>
  <p class="p"><span class="v1_37_29"><sup id="Exod.37.29" class="v1_37_29">29</sup>เขา​ปรุง​น้ำ‍มัน‍เจิม​อัน​ศักดิ์‍สิทธิ์​และ​ปรุง​เครื่อง‍หอม​บริ‌สุทธิ์ ด้วย​เครื่อง‍เทศ​ตาม​ศิลปะ​ของ​ช่าง‍ปรุง </span></p>
</div>
<h2 id="Exod.38">อพยพ 38</h2>
<div class="chapter">
  <h3 class="s">การ​ทำ​แท่น‍บูชา</h3>
  <p class="p"><span class="v1_38_1"><sup id="Exod.38.1" class="v1_38_1">1</sup>เขา​ทำ​แท่น​เครื่อง‍บูชา‍เผา‍ทั้ง‍ตัว​ด้วย​ไม้​กระ‌ถิน‍เทศ​เป็น​แท่น​สี่‍เหลี่ยม‍จัตุ‌รัส​ยาว 2.2 เมตร กว้าง 2.2 เมตร สูง 1.3 เมตร </span><span class="v1_38_2"><sup id="Exod.38.2" class="v1_38_2">2</sup>เขา​ทำ​เชิง‍งอน​ทั้ง​สี่​มุม​บน​แท่น​นั้น​ให้​เป็น​เนื้อ​เดียว​กับ​แท่น เขา​หุ้ม​แท่น​ด้วย​ทอง‍สัม‌ฤทธิ์ </span><span class="v1_38_3"><sup id="Exod.38.3" class="v1_38_3">3</sup>เขา​ทำ​เครื่อง‍ใช้​ทุก‍อย่าง​สำหรับ​แท่น​นั้น​คือ หม้อ พลั่ว อ่าง สาม‍ง่าม และ​ถาด​รอง​ไฟ เครื่อง‍ใช้​ทุก​ชิ้น​สำหรับ​แท่น​นั้น เขา​ทำ​ด้วย​ทอง‍สัม‌ฤทธิ์ </span><span class="v1_38_4"><sup id="Exod.38.4" class="v1_38_4">4</sup>และ​เขา​ทำ​ตะ‌แกรง​ทอง‍สัม‌ฤทธิ์​สำหรับ​แท่น​นั้น ให้​อยู่​ใต้​ขอบ​ใน รอบ​แท่น‍บูชา และ​ให้​ยื่น‍ลง‍มา​จน‍ถึง​ประ‌มาณ​กึ่ง‍กลาง​ของ​แท่น </span><span class="v1_38_5"><sup id="Exod.38.5" class="v1_38_5">5</sup>เขา​หล่อ​ห่วง​สี่​ห่วง​ติด​ที่​มุม​ทั้ง​สี่​ของ​ตะ‌แกรง​สำหรับ​สอด​ไม้‍คาน </span><span class="v1_38_6"><sup id="Exod.38.6" class="v1_38_6">6</sup>เขา​ทำ​ไม้‍คาน​ด้วย​ไม้​กระ‌ถิน‍เทศ​สำหรับ​หาม และ​หุ้ม​ด้วย​ทอง‍สัม‌ฤทธิ์ </span><span class="v1_38_7"><sup id="Exod.38.7" class="v1_38_7">7</sup>เขา​สอด​ไม้‍คาน​นั้น​ไว้​ใน​ห่วง​ข้าง​แท่น​สำหรับ​หาม เขา​ทำ​แท่น​นั้น​ด้วย​ไม้‍กระ‌ดาน​ให้​ข้าง‍ใน​กลวง</span></p>
  <h3 class="s">การ​ทำ​อ่าง​ทอง‍สัม‌ฤทธิ์</h3>
  <p class="p"><span class="v1_38_8"><sup id="Exod.38.8" class="v1_38_8">8</sup>เขา​ทำ​อ่าง​และ​ฐาน​รอง​อ่าง​ด้วย​ทอง‍สัม‌ฤทธิ์  จาก​กระ‌จก‍เงา​ของ​บรร‌ดา​ผู้​หญิง​ที่​ปรน‌นิ‌บัติ ณ ประตู​เต็นท์‍นัด‍พบ</span></p>
  <h3 class="s">การ​ทำ​ลาน​พลับ‌พลา</h3>
  <p class="p"><span class="v1_38_9"><sup id="Exod.38.9" class="v1_38_9">9</sup>และ​เขา​สร้าง​ลาน​พลับ‌พลา โดย​ด้าน‍ใต้​มี​ผ้า‍บัง​ที่​ทำ​ด้วย​ผ้า‍ป่าน‍เนื้อ‍ดี ยาว 44 เมตร </span><span class="v1_38_10"><sup id="Exod.38.10" class="v1_38_10">10</sup>มี​เสา​ยี่‍สิบ​ต้น​กับ​ฐาน‍ทอง‍สัม‌ฤทธิ์​รอง‍รับ​เสา​ยี่‍สิบ​ฐาน แต่​ขอ​ติด​เสา​และ​ราว​ยึด​เสา​นั้น​ทำ​ด้วย​เงิน </span><span class="v1_38_11"><sup id="Exod.38.11" class="v1_38_11">11</sup>ใน​ทำ‌นอง‍เดียว‍กัน ด้าน‍เหนือ​ให้​มี​ผ้า‍บัง​ยาว 44 เมตร กับ​เสา​ยี่‍สิบ​ต้น​และ​ฐาน‍ทอง‍สัม‌ฤทธิ์​ยี่‍สิบ​ฐาน ขอ​และ​ราว​ยึด​เสา​นั้น​ทำ​ด้วย​เงิน </span><span class="v1_38_12"><sup id="Exod.38.12" class="v1_38_12">12</sup>ส่วน​ด้าน‍ตะ‌วัน‍ตก​มี​ผ้า‍บัง​ยาว 22 เมตร กับ​เสา​สิบ​ต้น และ​ฐาน​รอง‍รับ​เสา​สิบ​ฐาน ขอ​และ​ราว​ยึด​เสา​ทำ​ด้วย​เงิน </span><span class="v1_38_13"><sup id="Exod.38.13" class="v1_38_13">13</sup>ด้าน‍ตะ‌วัน‍ออก​ใช้​ผ้า​ยาว 22 เมตร </span><span class="v1_38_14"><sup id="Exod.38.14" class="v1_38_14">14</sup>ผ้า‍บัง​ด้าน‍ริม‍ประตู​ข้าง‍หนึ่ง​ยาว 6.6 เมตร มี​เสา​สาม​ต้น​และ​ฐาน​รอง‍รับ​เสา​สาม​ฐาน </span><span class="v1_38_15"><sup id="Exod.38.15" class="v1_38_15">15</sup>และ​อีก​ข้าง‍หนึ่ง​ก็​เหมือน‍กัน ริม​ประตู​ข้าง‍นี้​และ​ข้าง‍โน้น มี​ผ้า‍บัง​ยาว 6.6 เมตร มี​เสา​สาม​ต้น​และ​ฐาน​รอง‍รับ​เสา​สาม​ฐาน </span><span class="v1_38_16"><sup id="Exod.38.16" class="v1_38_16">16</sup>ผ้า‍บัง​ลาน​โดย​รอบ​นั้น​ทำ​ด้วย​ผ้า‍ป่าน‍เนื้อ‍ดี </span><span class="v1_38_17"><sup id="Exod.38.17" class="v1_38_17">17</sup>ฐาน​รอง‍รับ​เสา​นั้น​ทำ​ด้วย​ทอง‍สัม‌ฤทธิ์ ส่วน​ขอ​ติด​เสา​และ​ราว​ยึด​เสา​เป็น​เงิน และ​หัว‍เสา​นั้น​หุ้ม​ด้วย​เงิน และ​เสา​ทุก​ต้น​ของ​ลาน​มี​ราว​ยึด​เสา​ทำ​ด้วย​เงิน </span><span class="v1_38_18"><sup id="Exod.38.18" class="v1_38_18">18</sup>ม่าน‍บัง‍ตา​ที่​ประตู​เข้า​ลาน​นั้น​ปัก​ด้วย​ฝี‍มือ​ของ​ช่าง‍ปัก​เป็น​สี‍ฟ้า สี‍ม่วง สี‍แดง‍เข้ม​และ​ผ้า‍ป่าน‍เนื้อ‍ดี ยาว 9 เมตร สูง 2 เมตร เสมอ​กับ​ผ้า‍บัง​ลาน </span><span class="v1_38_19"><sup id="Exod.38.19" class="v1_38_19">19</sup>มี​เสา​สี่​ต้น​กับ​ฐาน​รอง‍รับ​เสา​สี่​ฐาน เป็น​ทอง‍สัม‌ฤทธิ์ ขอ​ติด​เสา​ทำ​ด้วย​เงิน และ​ส่วน​ที่​หุ้ม​หัว‍เสา​กับ​ราว​ยึด​เสา​เป็น​เงิน </span><span class="v1_38_20"><sup id="Exod.38.20" class="v1_38_20">20</sup>หลัก‍หมุด​ทุก​ตัว​ของ​พลับ‌พลา และ​ของ​ลาน​รอบ​พลับ‌พลา​นั้น ทำ​ด้วย​ทอง‍สัม‌ฤทธิ์</span></p>
  <h3 class="s">โลหะ​ที่​ใช้​ใน​การ​สร้าง​พลับ‌พลา</h3>
  <p class="p"><span class="v1_38_21"><sup id="Exod.38.21" class="v1_38_21">21</sup>ต่อ‍ไป‍นี้​คือ​บัญชี​สิ่ง‍ของ​ที่​ใช้​ใน​พลับ‌พลา คือ​พลับ‌พลา​แห่ง​สักขี‍พยาน ซึ่ง​ได้​บัน‌ทึก​ไว้​ตาม​คำ​สั่ง​ของ​โม‌เสส โดย​คน​เลวี​ใน​ความ​ดู‍แล​ของ​อิ‌ธา‌มาร์​บุตร​อา‌โรน​ปุ‌โร‌หิต </span><span class="v1_38_22"><sup id="Exod.38.22" class="v1_38_22">22</sup>ส่วน​เบ‌ซา‌เลล บุตร​อุ‌รี​ผู้​เป็น​บุตร​ของ​เฮอร์​แห่ง​เผ่า​ยู‌ดาห์ ทำ​ทุก‍สิ่ง​ที่​พระ‍ยาห์‌เวห์​ได้​ทรง​บัญชา​โม‌เสส​แล้ว </span><span class="v1_38_23"><sup id="Exod.38.23" class="v1_38_23">23</sup>ผู้‍ร่วม‍งาน​กับ​เขา​คือ โอ‌โฮ‌ลี‌อับ บุตร​อา‌หิ‌สะ‌มัค​แห่ง​เผ่า​ดาน เป็น​ช่าง‍ฝี‍มือ ช่าง‍ออก‍แบบ และ​ช่าง‍ปัก โดย​ใช้​ด้าย‍สี‍ฟ้า สี‍ม่วง สี‍แดง‍เข้ม กับ​ผ้า‍ป่าน‍เนื้อ‍ดี</span></p>
  <p class="p"><span class="v1_38_24"><sup id="Exod.38.24" class="v1_38_24">24</sup>ทอง‍คำ​ทั้ง‍หมด​ซึ่ง​เขา​ใช้​ใน​การ​สร้าง​สถาน‍นมัส‌การ​นั้น คือ​ทอง‍คำ​ที่​มา​จาก​การ​ถวาย มี​น้ำ‍หนัก 1,000 กิโล‍กรัม ตาม​มาตรา​การ​ชั่ง​น้ำ‍หนัก​ของ​สถาน‍นมัส‌การ </span><span class="v1_38_25"><sup id="Exod.38.25" class="v1_38_25">25</sup>เงิน​ที่​ได้​จาก​ชุม‌นุม‍ชน​ที่​ถูก​นับ​ไว้ รวม​เป็น 3,430 กิโล‍กรัม ตาม​มาตรา​การ​ชั่ง​น้ำ‍หนัก​ของ​สถาน‍นมัส‌การ </span><span class="v1_38_26"><sup id="Exod.38.26" class="v1_38_26">26</sup>โดย​เก็บ​เงิน​คน​ละ 6 กรัม (คือ​ครึ่ง​เช‌เขล  ตาม​เช‌เขล​ของ​สถาน‍นมัส‌การ) จาก​ทุก​คน​ที่​ไป​จด​ทะ‌เบียน‍สำ‌มะโน‌ครัว ที่​มี​อายุ​ตั้ง‍แต่​ยี่‍สิบ​ปี​ขึ้น​ไป รวม 603,550 คน  </span><span class="v1_38_27"><sup id="Exod.38.27" class="v1_38_27">27</sup>เงิน​หนัก 3,400 กิโล‍กรัม​นั้น เขา​ใช้​หล่อ​ทำ​ฐาน​รอง‍รับ​เสา​ของ​สถาน‍นมัส‌การ​และ​ฐาน​ของ​ม่าน ฐาน​ร้อย​ฐาน​ใช้​เงิน​หนัก 3,400 กิโล‍กรัม คือ​ฐาน​ละ 34 กิโล‍กรัม </span><span class="v1_38_28"><sup id="Exod.38.28" class="v1_38_28">28</sup>แต่​เขา​ใช้​เงิน​หนัก 30 กิโล‍กรัม​ทำ​ขอ​สำหรับ​เสา​และ​หุ้ม​หัว‍เสา​นั้น และ​ทำ​ราว​ยึด​เสา​ด้วย </span><span class="v1_38_29"><sup id="Exod.38.29" class="v1_38_29">29</sup>ทอง‍สัม‌ฤทธิ์​ที่​เขา​นำ​มา​ถวาย​หนัก 2,425 กิโล‍กรัม </span><span class="v1_38_30"><sup id="Exod.38.30" class="v1_38_30">30</sup>ทอง‍สัม‌ฤทธิ์​นั้น​เขา​ใช้​ทำ​ฐาน​ประตู​เต็นท์‍นัด‍พบ​และ​ทำ​แท่น​ทอง‍สัม‌ฤทธิ์ และ​ตะ‌แกรง​ประ‌จำ​แท่น​และ​ทำ​เครื่อง‍ใช้​ทั้ง‍หมด​ของ​แท่น​นั้น </span><span class="v1_38_31"><sup id="Exod.38.31" class="v1_38_31">31</sup>ทำ​ฐาน​ล้อม‍รอบ​ลาน​และ​ฐาน​ที่​ประตู​ลาน หลัก‍หมุด​ทุก​ตัว​ของ​พลับ‌พลา และ​หลัก‍หมุด​รอบ​ลาน​นั้น</span></p>
</div>
<h2 id="Exod.39">อพยพ 39</h2>
<div class="chapter">
  <h3 class="s">การ​เย็บ​เสื้อ‍ตำ‌แหน่ง​ของ​ปุ‌โร‌หิต</h3>
  <p class="p"><span class="v1_39_1"><sup id="Exod.39.1" class="v1_39_1">1</sup>และ​พวก‍เขา​ใช้​ด้าย‍สี‍ฟ้า สี‍ม่วง และ​สี‍แดง‍เข้ม​นั้น​ทำ​เสื้อ‍ตำ‌แหน่ง​สำหรับ​ใส่​เวลา​ปรน‌นิ‌บัติ​ใน​วิสุทธิ‍สถาน และ​พวก‍เขา​ได้​ทำ​เสื้อ‍ตำ‌แหน่ง​บริ‌สุทธิ์​สำหรับ​อา‌โรน ตาม​ที่​พระ‍ยาห์‌เวห์​ทรง​บัญชา​โม‌เสส</span></p>
  <p class="p"><span class="v1_39_2"><sup id="Exod.39.2" class="v1_39_2">2</sup>พวก‍เขา​ทำ​เสื้อ​เอ‌โฟด​ด้วย​ทอง‍คำ ด้วย​ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี </span><span class="v1_39_3"><sup id="Exod.39.3" class="v1_39_3">3</sup>พวก‍เขา​ตี​ทอง​แผ่​ออก​เป็น​แผ่น​บางๆ แล้ว​ตัด​เป็น​เส้นๆ เพื่อ​ทอ​เข้า​กับ​ด้าย‍สี‍ฟ้า เข้า​กับ​ด้าย‍สี‍ม่วง เข้า​กับ​ด้าย‍สี‍แดง‍เข้ม และ​เข้า​กับ​ผ้า‍ป่าน‍เนื้อ‍ดี​ด้วย​ฝี‍มือ​ช่าง‍ชำนาญ‍งาน </span><span class="v1_39_4"><sup id="Exod.39.4" class="v1_39_4">4</sup>พวก‍เขา​ทำ​แถบ​ติด​ไว้​ที่​บ่า​เพื่อ​โยง​เอ‌โฟด​ให้​ติด​กับ​ริม​ตอน‍บน​ทั้ง‍สอง​ชิ้น </span><span class="v1_39_5"><sup id="Exod.39.5" class="v1_39_5">5</sup>สาย‍รัด‍เอว​ก็​ทอ​อย่าง​ประ‌ณีต​สำหรับ​คาด​ทับ​เอ‌โฟด​นั้น ทำ​ด้วย​ฝี‍มือ​อย่าง​เดียว‍กัน​และ​ใช้​วัสดุ​อย่าง​เดียว​กับ​เอ‌โฟด คือ​ทำ​ด้วย​ทอง‍คำ ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี ตาม​ที่​พระ‍ยาห์‌เวห์​ทรง​บัญชา​โม‌เสส</span></p>
  <p class="p"><span class="v1_39_6"><sup id="Exod.39.6" class="v1_39_6">6</sup>พวก‍เขา​เอา​โอ‌นิกซ์​ฝัง​ไว้​ใน​กระ‌เปาะ​ทอง‍คำ​ซึ่ง​มี​ลวด‍ลาย‍วิจิตร และ​แกะ‍สลัก​อย่าง​แกะ​ตรา เป็น​ราย‍ชื่อ​เผ่า​ของ​อิสรา‌เอล </span><span class="v1_39_7"><sup id="Exod.39.7" class="v1_39_7">7</sup>แล้ว​เขา​ติด​พลอย​นั้น​ไว้​กับ​เอ‌โฟด​บน​แถบ​บ่า เพื่อ​ให้​ระลึก‍ถึง​เผ่า​ต่างๆ ของ​อิสรา‌เอล ตาม​ที่​พระ‍ยาห์‌เวห์​ทรง​บัญชา​โม‌เสส</span></p>
  <p class="p"><span class="v1_39_8"><sup id="Exod.39.8" class="v1_39_8">8</sup>เขา​ทำ​ทับ‍ทรวง​ด้วย​ฝี‍มือ​ช่าง‍ชำนาญ‍งาน​เหมือน​กับ​ทำ​เอ‌โฟด คือ​ทำ​ด้วย​ทอง‍คำ ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี </span><span class="v1_39_9"><sup id="Exod.39.9" class="v1_39_9">9</sup>ทำ​เป็น​รูป​สี่‍เหลี่ยม‍จัตุ‌รัส พับ​ทบ​กลาง​ยาว 22 เซนติ‌เมตร กว้าง 22 เซนติ‌เมตร เป็น​สอง​ทบ​ด้วย‍กัน </span><span class="v1_39_10"><sup id="Exod.39.10" class="v1_39_10">10</sup>พวก‍เขา​ฝัง​อัญมณี​สี่​แถว​บน​ทับ‍ทรวง​นั้น แถว​ที่​หนึ่ง​ฝัง​คาร์‌เน‌เลียน เพอ‌ริ‌โด​และ​มรกต </span><span class="v1_39_11"><sup id="Exod.39.11" class="v1_39_11">11</sup>แถว​ที่​สอง​ฝัง​เทอร์‌คอยซ์ ไพลิน​และ​เพชร </span><span class="v1_39_12"><sup id="Exod.39.12" class="v1_39_12">12</sup>แถว​ที่​สาม​ฝัง​เพทาย โมรา​และ​แอ‌เม‌ทิสต์ </span><span class="v1_39_13"><sup id="Exod.39.13" class="v1_39_13">13</sup>แถว​ที่​สี่​ฝัง​เบ‌ริล โอ‌นิกซ์ และ​แจส‌เพอร์ อัญมณี​ทั้ง‍หมด​นี้​เขา​ได้​ฝัง​ใน​กระ‌เปาะ​ลวด‍ลาย‍วิจิตร ทำ​ด้วย​ทอง‍คำ </span><span class="v1_39_14"><sup id="Exod.39.14" class="v1_39_14">14</sup>อัญมณี​ทั้ง​สิบ‍สอง​อย่าง‍นี้​จา‌รึก​ชื่อ​แต่​ละ​ชื่อ​ของ​บรร‌ดา​บุตร​อิสรา‌เอล​ไว้​เหมือน​แกะ​ตรา ตาม​ลำ‌ดับ​สิบ‍สอง​เผ่า </span><span class="v1_39_15"><sup id="Exod.39.15" class="v1_39_15">15</sup>พวก‍เขา​ทำ​สร้อย​ถัก​เกลียว​ด้วย​ทอง‍คำ​บริ‌สุทธิ์​สำหรับ​ทับ‍ทรวง </span><span class="v1_39_16"><sup id="Exod.39.16" class="v1_39_16">16</sup>และ​ทำ​กระ‌เปาะ​ลวด‍ลาย‍วิจิตร​สอง​อัน​ด้วย​ทอง‍คำ และ​ห่วง​ทอง‍คำ​สอง​ห่วง ติด​ไว้​ที่​ปลาย​ทั้ง‍สอง​ของ​ทับ‍ทรวง </span><span class="v1_39_17"><sup id="Exod.39.17" class="v1_39_17">17</sup>เขา‍ทั้ง‍หลาย​สอด​สร้อย​ทอง‍คำ​สอง​สาย​นั้น​ใน​ห่วง​ตรง​มุม​ทับ‍ทรวง </span><span class="v1_39_18"><sup id="Exod.39.18" class="v1_39_18">18</sup>และ​ปลาย​สร้อย​อีก​สอง​ข้าง‍นั้น พวก‍เขา​ทำ​ติด​กับ​กระ‌เปาะ​ลวด‍ลาย‍วิจิตร​ทั้ง‍สอง และ​ติด​มัน​ไว้​ข้าง‍หน้า​แถบ​ทั้ง‍สอง​ที่​ยึด​เอ‌โฟด​บน​บ่า </span><span class="v1_39_19"><sup id="Exod.39.19" class="v1_39_19">19</sup>เขา‍ทั้ง‍หลาย​ทำ​ห่วง​ทอง‍คำ​สอง​ห่วง​ติด​ที่​มุม​ล่าง​ด้าน‍ใน​ทั้ง‍สอง​ข้าง​ของ​ทับ‍ทรวง​ที่​ติด​กับ​เอ‌โฟด </span><span class="v1_39_20"><sup id="Exod.39.20" class="v1_39_20">20</sup>และ​เขา‍ทั้ง‍หลาย​ทำ​ห่วง​ทอง‍คำ​อีก​สอง​ห่วง​ใส่​ไว้​ริม​เอ‌โฟด​ด้าน‍หน้า ใต้​แถบ​ที่​ตะ‌เข็บ​เหนือ​สาย‍รัด‍เอว​ซึ่ง​ทอ​ด้วย​ฝี‍มือ​ประ‌ณีต </span><span class="v1_39_21"><sup id="Exod.39.21" class="v1_39_21">21</sup>และ​พวก‍เขา​ผูก​ทับ‍ทรวง​นั้น​ติด​กับ​เอ‌โฟด​โดย​ใช้​ด้าย​ถัก​สี‍ฟ้า​ร้อย​ผูก​ที่​ห่วง และ​ให้​ทับ‍ทรวง​ทับ​สาย‍รัด‍เอว​ซึ่ง​ทอ​ด้วย​ฝี‍มือ​ประ‌ณีต​ของ​เอ‌โฟด เพื่อ​ไม่‍ให้​ทับ‍ทรวง​หลุด​ไป​จาก​เอ‌โฟด​ตาม​ที่​พระ‍ยาห์‌เวห์​ทรง​บัญชา​โม‌เสส</span></p>
  <p class="p"><span class="v1_39_22"><sup id="Exod.39.22" class="v1_39_22">22</sup>เขา​ทำ​เสื้อ‍คลุม​เข้า​ชุด​กับ​เอ‌โฟด​ด้วย​ผ้า‍ทอ​สี‍ฟ้า​ล้วน </span><span class="v1_39_23"><sup id="Exod.39.23" class="v1_39_23">23</sup>และ​ที่​คอ​เสื้อ​ตรง‍กลาง​ของ​เสื้อ​นั้น เขา​ทำ​เช่น​เดียว​กับ​คอ​เสื้อ​ทหาร​และ​มี​ขลิบ​รอบ​คอ​เพื่อ​ไม่‍ให้​ขาด </span><span class="v1_39_24"><sup id="Exod.39.24" class="v1_39_24">24</sup>ที่​ชาย‍เสื้อ‍คลุม เขา‍ทั้ง‍หลาย​ปัก​เป็น​รูป​ลูก‍ทับ‌ทิม โดย​ใช้​ด้าย‍สี‍ฟ้า สี‍ม่วง สี‍แดง‍เข้ม และ​ผ้า‍ป่าน‍เนื้อ‍ดี </span><span class="v1_39_25"><sup id="Exod.39.25" class="v1_39_25">25</sup>เขา‍ทั้ง‍หลาย​ทำ​ลูก‍พรวน​ด้วย​ทอง‍คำ​บริ‌สุทธิ์ แล้ว​ติด​ลูก‍พรวน​ระหว่าง​ผล​ทับ‌ทิม​รอบ​ชาย‍เสื้อ‍คลุม​นั้น </span><span class="v1_39_26"><sup id="Exod.39.26" class="v1_39_26">26</sup>คือ​ลูก‍พรวน​ลูก​หนึ่ง ผล​ทับ‌ทิม​ผล​หนึ่ง และ​ลูก‍พรวน​อีก​ลูก​หนึ่ง ผล​ทับ‌ทิม​อีก​ผล​หนึ่ง สลับ​กัน​แบบ​นี้ รอบ​ชาย‍เสื้อ‍คลุม​นั้น เพื่อ​สวม​เวลา​ปรน‌นิ‌บัติ​พระ‍เจ้า​ตาม​ที่​พระ‍ยาห์‌เวห์​ทรง​บัญชา​โม‌เสส</span></p>
  <p class="p"><span class="v1_39_27"><sup id="Exod.39.27" class="v1_39_27">27</sup>พวก‍เขา​ทำ​เสื้อ​ยาว​กรอม​เท้า​ด้วย​ผ้า‍ป่าน‍เนื้อ‍ดี​สำหรับ​อา‌โรน และ​บุตร‍ชาย​ของ​ท่าน </span><span class="v1_39_28"><sup id="Exod.39.28" class="v1_39_28">28</sup>และ​ทำ​ผ้า‍มา‌ลา และ​ทำ​หมวก​ด้วย​ผ้า‍ป่าน และ​ทำ​ชั้น‍ใน​ด้วย​ผ้า‍ป่าน‍เนื้อ‍ดี </span><span class="v1_39_29"><sup id="Exod.39.29" class="v1_39_29">29</sup>และ​ทำ​สาย‍รัด‍เอว​ด้วย​ผ้า‍ป่าน‍เนื้อ‍ดี และ​ปัก​ด้วย​ด้าย‍สี‍ฟ้า สี‍ม่วง สี‍แดง‍เข้ม ด้วย​ฝี‍มือ​ช่าง‍ปัก ตาม​ที่​พระ‍ยาห์‌เวห์​ทรง​บัญชา​โม‌เสส</span></p>
  <p class="p"><span class="v1_39_30"><sup id="Exod.39.30" class="v1_39_30">30</sup>พวก‍เขา​ทำ​แผ่น​ทอง‍คำ​สำหรับ​มงกุฎ​บริ‌สุทธิ์​จา‌รึก​คำ​ว่า “บริ‌สุทธิ์​แด่​พระ‍ยาห์‌เวห์” ไว้​เหมือน​อย่าง​แกะ​ตรา </span><span class="v1_39_31"><sup id="Exod.39.31" class="v1_39_31">31</sup>แล้ว​เขา​เอา​ด้าย​ถัก​สี‍ฟ้า​ผูก​แผ่น​ทอง‍คำ​นั้น​ไว้​บน​ผ้า‍มา‌ลา ตาม​ที่​พระ‍ยาห์‌เวห์​ทรง​บัญชา​โม‌เสส</span></p>
  <h3 class="s">งาน​เสร็จ‍สม‌บูรณ์</h3>
  <p class="p"><span class="v1_39_32"><sup id="Exod.39.32" class="v1_39_32">32</sup>ดัง‍นั้น​งาน​ทุก‍อย่าง​สำหรับ​พลับ‌พลา คือ​เต็นท์‍นัด‍พบ​ก็​เสร็จ‍สิ้น‍ลง พระ‍ยาห์‌เวห์​ทรง​บัญชา​โม‌เสส​อย่าง‍ไร คน​อิสรา‌เอล​ก็​ทำ​อย่าง​นั้น​ทุก‍ประ‌การ </span><span class="v1_39_33"><sup id="Exod.39.33" class="v1_39_33">33</sup>พวก‍เขา​จึง​นำ​พลับ‌พลา​มา​มอบ​ให้​โม‌เสส ทั้ง​เต็นท์​และ​เครื่อง‍ใช้​ทุก​ชิ้น​คือ ขอ‍เกี่ยว กรอบ‍ไม้ กลอน เสา และ​ฐาน​รอง‍รับ​เสา </span><span class="v1_39_34"><sup id="Exod.39.34" class="v1_39_34">34</sup>ผ้า‍คลุม‍เต็นท์​ทำ​ด้วย​หนัง​แกะ​ตัว‍ผู้​ย้อม​สี‍แดง และ​หนัง​อย่าง​ดี ​และ​ม่าน​สำหรับ​บัง‍ตา </span><span class="v1_39_35"><sup id="Exod.39.35" class="v1_39_35">35</sup>หีบ‍แห่ง‍สักขี‍พยาน​กับ​ไม้‍คาน​สำหรับ​หาม​หีบ​นั้น และ​พระ‍ที่‍นั่ง‍กรุณา </span><span class="v1_39_36"><sup id="Exod.39.36" class="v1_39_36">36</sup>โต๊ะ​กับ​เครื่อง‍ใช้​ทุก‍อย่าง​สำหรับ​โต๊ะ​นั้น และ​ขนม‍ปัง​เฉพาะ‍พระ‍พักตร์ </span><span class="v1_39_37"><sup id="Exod.39.37" class="v1_39_37">37</sup>คัน‍ประ‌ทีป​บริ‌สุทธิ์​กับ​ตะ‌เกียง​ที่​ตั้ง​บน​คัน‍ประ‌ทีป​นั้น รวม​ทั้ง​เครื่อง‍ใช้​ทั้ง‍หมด​ของ​คัน‍ประ‌ทีป​นั้น และ​น้ำ‍มัน‍ตะ‌เกียง </span><span class="v1_39_38"><sup id="Exod.39.38" class="v1_39_38">38</sup>แท่น‍บูชา​ทอง‍คำ น้ำ‍มัน‍เจิม เครื่อง‍หอม และ​ม่าน‍บัง‍ตา​สำหรับ​ประตู​เต็นท์ </span><span class="v1_39_39"><sup id="Exod.39.39" class="v1_39_39">39</sup>แท่น‍บูชา​ทอง‍สัม‌ฤทธิ์ กับ​ตะ‌แกรง​ทอง‍สัม‌ฤทธิ์​สำหรับ​แท่น​นั้น ไม้‍คาน‍หาม​และ​เครื่อง‍ใช้​ทั้ง‍หมด​ของ​แท่น อ่าง​กับ​ฐาน​รอง​อ่าง </span><span class="v1_39_40"><sup id="Exod.39.40" class="v1_39_40">40</sup>ม่าน​บัง​ลาน เสา กับ​ฐาน​รอง‍รับ​เสา ม่าน‍บัง‍ตา​สำหรับ​ประตู​เข้า​ลาน เชือก และ​หลัก‍หมุด​สำหรับ​ลาน​และ​เครื่อง‍ใช้​ทั้ง‍หมด​สำหรับ​ปรน‌นิ‌บัติ​ที่​พลับ‌พลา สำหรับ​เต็นท์‍นัด‍พบ </span><span class="v1_39_41"><sup id="Exod.39.41" class="v1_39_41">41</sup>เสื้อ‍ตำ‌แหน่ง​ทำ​อย่าง​ประ‌ณีต​สำหรับ​สวม​เมื่อ​ปรน‌นิ‌บัติ​ใน​วิสุทธิ‍สถาน เสื้อ‍ตำ‌แหน่ง​บริ‌สุทธิ์​สำหรับ​อา‌โรน​ผู้​เป็น​ปุ‌โร‌หิต เสื้อ‍ตำ‌แหน่ง​สำหรับ​บรร‌ดา​บุตร​อา‌โรน สำหรับ​ใช้​สวม​ใน​เวลา​ปฏิ‌บัติ​งาน​ใน​ตำ‌แหน่ง​ปุ‌โร‌หิต </span><span class="v1_39_42"><sup id="Exod.39.42" class="v1_39_42">42</sup>ทุก‍สิ่ง​ที่​พระ‍ยาห์‌เวห์​ทรง​บัญชา​โม‌เสส​นั้น คน​อิสรา‌เอล​ก็​ทำ​ตาม </span><span class="v1_39_43"><sup id="Exod.39.43" class="v1_39_43">43</sup>โม‌เสส​จึง​ตรวจ‍ดู​งาน​ทั้ง‍สิ้น​และ​เห็น​ว่า​พระ‍ยาห์‌เวห์​ทรง​บัญชา​อย่าง‍ไร พวก‍เขา​ก็​ทำ​เสร็จ‍สิ้น​ทุก‍อย่าง โม‌เสส​จึง​อวย‍พร​พวก‍เขา</span></p>
</div>
<h2 id="Exod.40">อพยพ 40</h2>
<div class="chapter">
  <h3 class="s">การ​ก่อ​ตั้ง​พลับ‌พลา​และ​การ​จัด‍วาง​อุป‌กรณ์</h3>
  <p class="p"><span class="v1_40_1"><sup id="Exod.40.1" class="v1_40_1">1</sup>พระ‍ยาห์‌เวห์​ตรัส​กับ​โม‌เสส​ว่า </span><span class="v1_40_2"><sup id="Exod.40.2" class="v1_40_2">2</sup>“ใน​วัน‍ที่​หนึ่ง​เดือน​ที่​หนึ่ง จง​ตั้ง​พลับ‌พลา คือ​เต็นท์‍นัด‍พบ​ขึ้น </span><span class="v1_40_3"><sup id="Exod.40.3" class="v1_40_3">3</sup>จง​วาง​หีบ‍แห่ง‍สักขี‍พยาน​ใน​พลับ‌พลา​และ​กั้น​ม่าน​บัง​หีบ​นั้น​ไว้ </span><span class="v1_40_4"><sup id="Exod.40.4" class="v1_40_4">4</sup>จง​ยก​โต๊ะ​เข้า‍มา​ตั้ง​ไว้ และ​จัด​เครื่อง‍ใช้​บน​โต๊ะ​ไว้​ตาม​ที่​ของ​มัน แล้ว​จง​นำ​คัน‍ประ‌ทีป​นั้น​เข้า‍มา​และ​ตั้ง​ตะ‌เกียง​ของ​คัน‍ประ‌ทีป​ให้​เข้า​ที่ </span><span class="v1_40_5"><sup id="Exod.40.5" class="v1_40_5">5</sup>จง​ตั้ง​แท่น‍บูชา​ทอง‍คำ​สำหรับ​เผา​เครื่อง‍หอม​ตรง‍หน้า​หีบ‍แห่ง‍สักขี‍พยาน แล้ว​ติด​ม่าน‍บัง‍ตา​ที่​ประตู​พลับ‌พลา </span><span class="v1_40_6"><sup id="Exod.40.6" class="v1_40_6">6</sup>จง​ตั้ง​แท่น​เครื่อง‍บูชา‍เผา‍ทั้ง‍ตัว​ไว้​ตรง‍หน้า​ประตู​พลับ‌พลา​คือ​หน้า​ประตู​เต็นท์‍นัด‍พบ </span><span class="v1_40_7"><sup id="Exod.40.7" class="v1_40_7">7</sup>จง​ตั้ง​อ่าง​ไว้​ระหว่าง​เต็นท์‍นัด‍พบ​กับ​แท่น‍บูชา แล้ว​ตัก‍น้ำ​ใส่​อ่าง​นั้น </span><span class="v1_40_8"><sup id="Exod.40.8" class="v1_40_8">8</sup>จง​กั้น​เขต​ทำ​ลาน​กว้าง​ไว้​รอบ​พลับ‌พลา และ​ติด​ม่าน‍บัง‍ตา​ไว้​ที่​ประตู​เข้า​ลาน​นั้น </span><span class="v1_40_9"><sup id="Exod.40.9" class="v1_40_9">9</sup>แล้ว​เจ้า​จง​เอา​น้ำ‍มัน‍เจิม​มา​เจิม​พลับ‌พลา​กับ​ทุก‍สิ่ง​ที่​อยู่​ใน​พลับ‌พลา​นั้น และ​ชำระ​เครื่อง‍ใช้​ทุก​ชิ้น​ให้​บริ‌สุทธิ์ แล้ว​พลับ‌พลา​นั้น​จะ​บริ‌สุทธิ์ </span><span class="v1_40_10"><sup id="Exod.40.10" class="v1_40_10">10</sup>จง​เจิม​แท่น​เครื่อง‍บูชา‍เผา‍ทั้ง‍ตัว และ​เครื่อง‍ใช้​ทุก‍อย่าง​บน​แท่น​นั้น และ​ชำระ​แท่น​นั้น​ให้​บริ‌สุทธิ์ แล้ว​แท่น‍บูชา​นั้น​จะ​บริ‌สุทธิ์​ที่​สุด </span><span class="v1_40_11"><sup id="Exod.40.11" class="v1_40_11">11</sup>จง​เจิม​ทั้ง​อ่าง​และ​ฐาน​รอง​อ่าง อีก‍ทั้ง​ชำระ​ให้​บริ‌สุทธิ์​ด้วย </span><span class="v1_40_12"><sup id="Exod.40.12" class="v1_40_12">12</sup>แล้ว​เจ้า​จง​นำ​อา‌โรน​กับ​บุตร​ของ​เขา​มา​ที่​ประตู​เต็นท์‍นัด‍พบ แล้ว​ใช้​น้ำ​ล้าง‍ชำระ​ตัว​พวก‍เขา​เสีย </span><span class="v1_40_13"><sup id="Exod.40.13" class="v1_40_13">13</sup>เจ้า​จง​สวม​เสื้อ‍ตำ‌แหน่ง​บริ‌สุทธิ์​ให้​อา‌โรน แล้ว​เจิม​และ​ชำระ​เขา​ให้​บริ‌สุทธิ์ เพื่อ​เขา​จะ​เป็น​ปุ‌โร‌หิต​ปรน‌นิ‌บัติ​เรา </span><span class="v1_40_14"><sup id="Exod.40.14" class="v1_40_14">14</sup>แล้ว​จง​นำ​บุตร​ของ​เขา​มา​ด้วย และ​สวม​เสื้อ​ยาว​กรอม​เท้า​ให้ </span><span class="v1_40_15"><sup id="Exod.40.15" class="v1_40_15">15</sup>จง​เจิม​พวก‍เขา​เช่น​เดียว​กับ​ที่​เจิม​บิดา​ของ​เขา เพื่อ​พวก‍เขา​จะ​เป็น​ปุ‌โร‌หิต​ปรน‌นิ‌บัติ​เรา การ​เจิม​นั้น​จะ​เป็น​การ​เจิม​แต่ง​ตั้ง​พวก‍เขา​ไว้​เป็น​ปุ‌โร‌หิต​ตลอด‍ชาติ‍พันธุ์​ของ​เขา‍ทั้ง‍หลาย”</span></p>
  <p class="p"><span class="v1_40_16"><sup id="Exod.40.16" class="v1_40_16">16</sup>โม‌เสส​ทำ​ทุก‍สิ่ง​ตาม​ที่​พระ‍ยาห์‌เวห์​ทรง​บัญชา​ท่าน </span><span class="v1_40_17"><sup id="Exod.40.17" class="v1_40_17">17</sup>ใน​วัน‍ที่​หนึ่ง​เดือน​แรก​ปี​ที่​สอง พวก‍เขา​ก็​ตั้ง​พลับ‌พลา​ขึ้น </span><span class="v1_40_18"><sup id="Exod.40.18" class="v1_40_18">18</sup>โม‌เสส​ตั้ง​พลับ‌พลา​ขึ้น ท่าน​วาง​ฐาน ตั้ง​กรอบ‍ไม้ ติด​สลัก‍กลอน และ​ตั้ง​เสา​ขึ้น </span><span class="v1_40_19"><sup id="Exod.40.19" class="v1_40_19">19</sup>ท่าน​กาง​ผ้า‍เต็นท์​คลุม​พลับ‌พลา แล้ว​เอา​ผ้า​คลุม​บน​เต็นท์​ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_40_20"><sup id="Exod.40.20" class="v1_40_20">20</sup>ท่าน​ใส่​พระ‍โอ‌วาท​ไว้​ใน​หีบ​นั้น และ​สอด​ไม้‍คาน​ไว้​ข้าง​หีบ และ​ตั้ง​พระ‍ที่‍นั่ง‍กรุณา​ไว้​บน​หีบ </span><span class="v1_40_21"><sup id="Exod.40.21" class="v1_40_21">21</sup>แล้ว​ท่าน​นำ​หีบ​นั้น​ไป​ไว้​ใน​พลับ‌พลา และ​กั้น​ม่าน​บัง​หีบ‍แห่ง‍สักขี‍พยาน​นั้น​ไว้ ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_40_22"><sup id="Exod.40.22" class="v1_40_22">22</sup>ท่าน​ตั้ง​โต๊ะ​ไว้​ใน​เต็นท์‍นัด‍พบ​ทาง​ทิศ​เหนือ​ของ​พลับ‌พลา​นอก‍ม่าน​นั้น </span><span class="v1_40_23"><sup id="Exod.40.23" class="v1_40_23">23</sup>แล้ว​จัด‍เรียง​ขนม‍ปัง​บน​โต๊ะ​เฉพาะ‍พระ‍พักตร์​พระ‍ยาห์‌เวห์ ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_40_24"><sup id="Exod.40.24" class="v1_40_24">24</sup>และ​ท่าน​ตั้ง​คัน‍ประ‌ทีป​ไว้​ใน​เต็นท์‍นัด‍พบ​ตรง‍ข้าม​กับ​โต๊ะ​นั้น​ทาง​ทิศ​ใต้​ของ​พลับ‌พลา </span><span class="v1_40_25"><sup id="Exod.40.25" class="v1_40_25">25</sup>แล้ว​ก็​จัด​ตะ‌เกียง​ให้​เข้า​ที่​เฉพาะ‍พระ‍พักตร์​พระ‍ยาห์‌เวห์​ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_40_26"><sup id="Exod.40.26" class="v1_40_26">26</sup>ท่าน​ตั้ง​แท่น‍บูชา​ทอง‍คำ​ใน​เต็นท์‍นัด‍พบ​ตรง‍หน้า​ม่าน </span><span class="v1_40_27"><sup id="Exod.40.27" class="v1_40_27">27</sup>และ​เผา​เครื่อง‍หอม​บน​แท่น​นั้น ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_40_28"><sup id="Exod.40.28" class="v1_40_28">28</sup>ท่าน​กั้น​ม่าน‍บัง‍ตา​ที่​ประตู​พลับ‌พลา </span><span class="v1_40_29"><sup id="Exod.40.29" class="v1_40_29">29</sup>ท่าน​ตั้ง​แท่น​เครื่อง‍บูชา‍เผา‍ทั้ง‍ตัว​ไว้​ตรง​ประตู​พลับ‌พลา คือ​ตรง​ประตู​เต็นท์‍นัด‍พบ แล้ว​ถวาย​เครื่อง‍บูชา‍เผา‍ทั้ง‍ตัว​และ​เครื่อง‍ธัญ‌บูชา​บน​แท่น​นั้น ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_40_30"><sup id="Exod.40.30" class="v1_40_30">30</sup>ท่าน​ตั้ง​อ่าง​ไว้​ระหว่าง​เต็นท์‍นัด‍พบ​กับ​แท่น‍บูชา แล้ว​ใส่​น้ำ​ใน​อ่าง​สำหรับ​ชำระ‍ล้าง </span><span class="v1_40_31"><sup id="Exod.40.31" class="v1_40_31">31</sup>โม‌เสส​กับ​อา‌โรน และ​บุตร‍ชาย​ของ​ท่าน ล้าง‍มือ​และ​เท้า​ด้วย​น้ำ​ใน​อ่าง​นั้น </span><span class="v1_40_32"><sup id="Exod.40.32" class="v1_40_32">32</sup>เมื่อ‍ไร​ที่​เขา‍ทั้ง‍หลาย​จะ​เข้า​ไป​ใน​เต็นท์‍นัด‍พบ หรือ​เข้า​ไป​ใกล้​แท่น‍บูชา​นั้น พวก‍เขา​ก็​จะ​ชำระ‍ล้าง​เสีย​ก่อน ตาม​ที่​พระ‍ยาห์‌เวห์​ทรง​บัญชา​โม‌เสส </span><span class="v1_40_33"><sup id="Exod.40.33" class="v1_40_33">33</sup>ท่าน​กั้น​บริ‌เวณ​ลาน​รอบ​พลับ‌พลา​และ​แท่น​นั้น แล้ว​กั้น​ม่าน‍บัง‍ตา​ที่​ตรง​ประตู​ลาน ดัง‍นั้น​โม‌เสส​ก็​ทำ‍งาน​เสร็จ‍สม‌บูรณ์</span></p>
  <h3 class="s">เมฆ​และ​พระ‍รัศมี​ปก‍คลุม​พลับ‌พลา</h3>
  <p class="p"><span class="v1_40_34"><sup id="Exod.40.34" class="v1_40_34">34</sup>ใน​ขณะ​นั้น​มี​เมฆ​มา​ปก‍คลุม​เต็นท์‍นัด‍พบ​ไว้ และ​พระ‍รัศมี​ของ​พระ‍ยาห์‌เวห์ ​ก็​ปรา‌กฏ​อยู่​เต็ม​พลับ‌พลา​นั้น </span><span class="v1_40_35"><sup id="Exod.40.35" class="v1_40_35">35</sup>โม‌เสส​เข้า​ไป​ใน​เต็นท์‍นัด‍พบ​ไม่‍ได้ เพราะ​เมฆ​ปก‍คลุม​อยู่ และ​พระ‍รัศมี​ของ​พระ‍ยาห์‌เวห์​ก็​อยู่​เต็ม​พลับ‌พลา​นั้น </span><span class="v1_40_36"><sup id="Exod.40.36" class="v1_40_36">36</sup>ตลอด​การ​เดิน​ทาง​ของ​คน​อิสรา‌เอล เมื่อ‍ไร​ที่​เมฆ​นั้น​ลอย​ขึ้น​จาก​พลับ‌พลา พวก‍เขา​ก็​ออก​เดิน​ทาง​ต่อ‍ไป​ทุก‍ครั้ง </span><span class="v1_40_37"><sup id="Exod.40.37" class="v1_40_37">37</sup>แต่​หาก​ว่า​เมฆ​นั้น​ไม่‍ได้​ลอย​ขึ้น​ไป พวก‍เขา​ก็​ไม่​ออก​เดิน​ทาง​เลย​จน‍กว่า​จะ​ถึง​วัน‍ที่​เมฆ​นั้น​ลอย​ขึ้น​ไป </span><span class="v1_40_38"><sup id="Exod.40.38" class="v1_40_38">38</sup>เพราะ​ตลอด‍ทาง​ที่​พวก‍เขา​ไป​นั้น ใน​ตอน‍กลาง‍วัน​เมฆ​ของ​พระ‍ยาห์‌เวห์​อยู่​เหนือ​พลับ‌พลา และ​ใน​ตอน‍กลาง‍คืน​มี​ไฟ​ใน​เมฆ​นั้น​ประ‌จักษ์​แก่​ตา​คน​อิสรา‌เอล​ทั้ง‍หมด</span></p>
</div>